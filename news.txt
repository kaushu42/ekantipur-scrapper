- चैत्र २९, २०७५ वर्ष २०७५ अन्त्यको सँघारमा छ र नेपाली खेलकुदको नजरले यसलाई फर्केर हेर्दा केही आशलाग्दा क्षण पनि छन् भने केही उत्तिकै निराशाजनक क्षण पनि देखा पर्छन् । घोषणा भए अनुसार सबै कुरा कार्यान्वयनमा आएको थियो भने वर्ष २०७५ मा नेपाली खेलकुदमा दुई ठूला प्रतियोगिता सम्पन्न भैसक्नुपर्ने थियो, पहिलो राष्ट्रिय खेलकुद, अर्को त्यो भन्दा ठूलो दक्षिण एसियाली खेलकुद । बल्लतल्ल राष्ट्रिय खेलकुद नेपालगञ्जमा वर्षको अन्त्यमा सुरु हुने भएको छ ।  दक्षिण एसियाली खेलकुदका लागि नयाँ मिति तय भैसके पनि यो पनि समयै हुने हो–होइन, केही भन्न सकिँदैन । यस्तोमा नेपाली खेलकुदमा एउटा भयावह रोग देखियो, जुन धेरै अघिदेखि कायम छ, तर निको हुने छाँट छैन र त्यो हो, ठूलो दाबीसहित प्रतियोगिता आयोजना गर्ने निर्णय गर्ने, तर त्यसलाई कार्यान्वयन गर्नतर्फ भने कुनै ध्यान नदिने । नेपालगञ्जमा समयमै राष्ट्रिय खेलकुद हुन नसक्नुको प्रमुख कारण भौतिक पूर्वाधार समयमै तयार नहुनु रह्यो ।  दक्षिण एसियाली खेलकुदका सम्बन्धमा ठोस दाबी गर्न नसकिनुको कारण पनि त्यही हो, भौतिक पूर्वाधार । वर्ष २०७५ ले पनि दशरथ रंगशाला निर्माण सम्पन्न भएको देख्न पाएन् । भूकम्पले क्षति पुर्‍याएपछि दशरथ रंगशाला आजै बन्ने भोलि नै बन्ने दाबी धेरै गरिए, तर अहिले पनि त्यसको पुनर्निर्माणको गति सुस्त छ र यसले नेपाली खेलकुदमा अपुरणीय हानि पुर्‍याइरहेको छ । नेपाली खेलकुदसँग वर्ष २०७५ मा भौतिक पूर्वाधारमा बलियो हुने अवसर थियो, त्यो खेर गयो ।  वर्ष २०७५ को चर्चा गर्दा अगाडि आउने सबैभन्दा ठूलो महोत्सव भने एसियाली खेलकुद हो, जसको आयोजना इन्डोनेसियाले गरेको थियो । नेपालले पनि त्यसमा सहभागिता जनायो र प्रतियोगिताको अन्त्यमा देखियो, नेपाली खेलकुद कति धेरै पछाडि छ, एसियाली स्तरमा । प्रतियोगिता सुरु हुनुअघि राष्ट्रिय खेलकुद परिषद्का सदस्य सचिव केशवबहादुर विष्टले दाबी गरेका थिए, यसपटक नेपालको प्रदर्शन अहिलेसम्मकै सबैभन्दा राम्रो हुनेछ ।  यद्यपि त्यस्तो केही भएन, यसपटकको एसियाली खेलकुद पनि धेरै हदसम्म निराशाजनक नै रह्यो । सहभागी नेपाली टोली निकै ठूलो थियो, भाग लिएका खेलको संख्या पनि उत्तिकै थिए, तर उपलब्धि लगभग शून्यकै स्थितिमा रह्यो । नेपाल तेक्वान्दो र कराँते जस्ता खेलमा निकै कमजोर सावित भयो । अरू धेरै खेलमा नेपालको सहभागिता औपचारिकतामा सीमित रह्यो । यी सबै पृष्ठभूमिमा वर्ष २०७५ नेपाली खेलकुदका लागि ठूलो शिक्षा हुन सक्छ ।  एसियाली खेलकुदमा नेपालका लागि एउटै मात्र सुखद पक्ष भनेको प्याराग्लाइडिङमा नेपालले हात पारेको रजत पदक रह्यो । नेपालले एसियाली खेलकुदमा अहिलेसम्म हात पारेको सबैभन्दा ठूलो उपलब्धि भनेकै रजक पदक थियो । नेपालले यसपटक पनि त्यसकै बराबरी गर्न सक्यो । त्यो भन्दा पनि ठूलो कुरा नेपालले उक्त पदकका लागि संघर्ष र मेहनत गरेको थियो । यस अर्थमा यो रजत पदकलाई ऐतिहासिक भन्न मिल्ने ठाउँ धेरै छ ।  विमल अधिकारीको नेतृत्वमा नेपालका लागि विशाल थापा, युकेश गुरुङ, सुशील गुरुङ तथा विजय गौतमले टिम इभेन्टको क्रस कन्ट्रीमा रजत पदक जितेका हुन् । नेपाली टिम स्वर्ण पदकको धेरै नजिक पुगेर पनि त्यसलाई आत्मसात् गर्नबाट भने वञ्चित भयो । वर्ष २०७५ नेपाली खेलकुदमा एसियाली रजत पदक जितेको वर्षका रूपमा सम्झिइनेछ । यद्यपि नेपालले पदक जितेको यो खेल न त मूल धारको खेल हो, न त यो खेलमा नेपालले सरकारीस्तरबाट लगानी नै गरेको थियो ।  नेपाली खेलकुद फुटबल र क्रिकेटमै बढी केन्द्रित हुन्छ । वर्ष २०७५ पनि त्यसको अपवाद भएन । फुटबलतर्फ यो वर्ष नेपालमा सहिद स्मारक लिग फर्किएको वर्ष रह्यो । लामो समयदेखि नेपालमा लिग हुन सकिरहेको थिएन, लिग त फर्कियो, तर त्यसमा रेलिगेसनको व्यवस्था भने थिएन् । यसले लिगलाई कमजोर नै बनायो र पूरा प्रतियोगिता दोषयुक्त देखियो । लिगको उपाधि भने मनाङ मर्स्याङ्दीको नाममा रह्यो ।  अन्तर्राष्ट्रिय स्तरमा नेपाल फेरि एकपटक बंगलादेशमा भएको साफ च्याम्पियनसिपमा सहभागी बन्यो र फेरि एकपटक सेमिफाइनलमै रोकियो । सम्भवतः यसपटक नेपालसामु साफ च्याम्पियनसिपकै इतिहासमा पहिलो पटक फाइनल प्रवेशको सबैभन्दा ठूलो अवसर थियो, तर नेपालले त्यसको फाइदा लिन सकेन । नेपाल अन्तिम चारमा माल्दिभ्ससँग पराजित भयो । महिलातर्फ पनि नेपालले साफ च्याम्पियन्ससिप खेल्यो । उक्त प्रतियोगिताको आयोजना नेपालले नै गरेको थियो ।  विराटनगरमा भएको प्रतियोगितामा नेपालसामु आफ्नै भूमिमा पहिलो पटक उपाधि जित्ने अवसर थियो, तर यसपटक पनि नेपालले भारतको चुनौती पार गर्न सकेन । नेपाली महिला फुटबलका लागि वर्ष २०७५ सम्झनालायक रहनेछ, किनभने नेपालले केही उत्साहजनक सफलता पनि हात पारेको छ । नेपालले पहिलो पटक भारतलाई हरायो, त्यो पनि उसकै भूमिमा तर त्यस्तै उपलब्धि नेपालले विराटनगरमा दोहोर्‍याउन सकेन ।  नेपाली क्रिकेट पनि यो वर्ष निकै सक्रिय रह्यो । नेपालले वान डे टिमको मान्यता पाएयता वर्ष २०७५ मा दुई सिरिज खेल्यो, पहिलो नेदरल्यान्ड्विरुद्ध, दोस्रो युएईविरुद्ध । वर्ष २०७५ नेपाली खेलकुदमा क्रिकेटतर्फ नेपालको उदय भएको वर्षका रूपमा पनि सम्झिइनेछ । दुवै सिरिजका क्रममा नेपालले आफूलाई अन्तर्राष्ट्रिय क्रिकेटमा केही गर्न सक्ने टिमका रूपमा देखायो । घरेलु क्रिकेट पनि केही हदसम्म व्यस्त नै रह्यो, ईपीएल, पीपीएल तथा डीपीएलका कारण ।  घरेलु क्रिकेटको स्थिति भने अस्तव्यस्त नै रह्यो, किनभने वर्ष २०७५ मा पनि नेपाल क्रिकेट संघको अस्तित्व देख्न पाइएन । नेपाल क्रिकेट संघ प्रतिबन्धको स्थितिबाट गुज्रिरहेको धेरै वर्ष भैसकेको छ, तर यसको समाधान भने अहिलेसम्म निस्किएको छैन । क्रिकेटको सर्वोच्च संस्थाको अभावमा यो खेलले कुनै गति लिन सकेन् । नेपाली क्रिकेटको स्थिति कमजोर रहनु वर्ष २०७५ को अर्को दुर्भाग्य हो ।   
*********************************
- चैत्र २८, २०७५बेलायती खेलकुद इतिहासकै सबैभन्दा सफल खेलाडी डेम क्याथरिन गत साता काठमाडौंका विभिन्न कार्यक्रममा व्यस्त रहिन् । रोविङमा लगातार पाँचवटा ओलम्पिक स्वर्ण पदक जित्ने कीर्तिमान उनकै नाममा छ । सन् २०१२ मा लन्डनमा स्वर्ण जित्नुअघि उनले सिड्नी, एथेन्स, बेजिङ र रियो डे जेनेरियोमा पनि त्यस्तै सफलता हात पारेकी थिइन् । क्याथरिन हाल ब्रिटिस स्पोर्ट्सकी अध्यक्ष हुन् । नेपाल भ्रमणका क्रममा उनको भनाइ थियो, उनले हात पारे जस्तो सफलता अरूले पनि प्राप्त गर्न सक्छन् । त्यसका लागि कडा मेहनत भने गर्नुपर्छ । सबैभन्दा ठूलो कुरा सपना देख्न छोड्नु हुँदैन । आफूलाई जे गर्दा खुसी प्राप्त हुन्छ, त्यसकै पछाडि लागिरहनुपर्छ ।   
*********************************
- चैत्र २७, २०७५ कुनै समय, नेपालमा सबैभन्दा बढी खेलिने खेल थियो– बास्केटबल । कम्तीमा काठमाडौंका स्कुल तथा कलेजमा लगातार बास्केटबलका प्रतियोगिता हुन्थे । नेपाली बास्केटबल इतिहासका लागि त्यो स्वर्णिम समय थियो । पछि त्यसमा ‘ब्रेक’ लाग्यो र प्रतियोगिताहरू हुन छाडे । अहिले नेपाली बास्केटबल ‘कमब्याक’ गर्ने प्रयासमा छ । त्यसकै प्रयासस्वरूप ५५ दिन चल्ने बास्केटबल लिग प्रतियोगिता हुने भएको छ, जुन होम एन्ड अवेका आधारमा सञ्चालन हुनेछ । कुल ८ टिम सहभागी हुने यो बास्केटबल प्रतियोगिता नेपाली बास्केटबलको इतिहासमै सबैभन्दा लामो समय चल्ने प्रतियोगिता हुनेछ । यो त भयो, पुरुषतर्फको प्रतियोगिता, आयोजक पीडीसीएनले महिला लिग पनि सञ्चालनमा ल्याउने जनाएको छ । यसलाई लिएर नेपाली महिला राष्ट्रिय टिमकी कप्तान सदिना श्रेष्ठ निक्कै खुसी छिन् । बास्केटबल सुन्दरी सदिनाकै भाषामा प्रतियोगिता हुने घोषणाले नै महिला खेलाडीमा उत्साहको सञ्चार भएको छ ।   
*********************************
- चैत्र २६, २०७५ वरिष्ठ फुटबल प्रशिक्षक शम्भु केसी नेपाली फुटबलको भविष्य सुमधुर हुँदै जानेमा आशावादी छन् । यो क्षेत्रमा आउन खोज्नेहरूको संख्या तथा उनीहरूको जोशले उनमा उक्त आशा जगाएको हो । पर्वतको तिलाहारमा जन्मिएका केसीले वि.सं. २०३० देखि २०५५ को आफ्नो जीवनको महत्वपूर्ण समय फुटबल खेलमा समर्पित गरे । गण्डकी, पश्चिमाञ्चल, फेन्डस, त्रिभुवन आर्मी, महेन्द्र पुलिस आदिबाट उनले करिएर अघि बढाए । २०५५ सालपछि भने फुटबल प्रशिक्षकका रूपमा उनको यात्रा मोडियो । पश्चिमाञ्चल क्षेत्र, महिला राष्ट्रिय फुटबल, पश्चिम क्षेत्रको महिला फुटबल, पोखराका क्लब, जिल्ला क्षेत्र तथा अञ्चल हुँदै अहिले उनले गण्डकी प्रदेशको कोचको जिम्मेवारी प्राप्त गरेका छन् । शम्भूले विशेषगरी नयाँ खेलाडी उत्पादनमा आफ्नो अनुभव खर्च गरिरहेका छन् । ‘नयाँ खेलाडी राम्रा छन्, सम्भावना छ । ‘स्कुलबाट स्किलफुल प्रतिभाहरू आइरहेका छन्’ केसीले भने । २० वर्षदेखि कोचका रूपमा काम गरिरहे पनि उनलाई खेलाडी हुँदाकै दिन रमाइलो लाग्छन् । केसी भन्छन्– मलाई खेलाडी हुँदा सजिलो तर कोच हुँदा गाह्रो लाग्यो ।   
*********************************
- चैत्र २५, २०७५ केही समय अघिसम्म पनि अजितकुमार यादव नेपाली खेलकुदमा अपरिचित थिए । त्यति मात्र कहाँ हो र, उनलाई खेलाडीका रूपमा उनी पढ्ने पिनाकल कलेजमै पनि धेरै कमले चिन्थे, तर एकपटक उनले हङकङमा भएको तेस्रो एसियन युथ च्याम्पियनसिपमा स्वर्ण पदक के जिते, यादव एकाएक ठूला स्टार भएका छन् । उनको यो सफलतासँगै सुविधा पनि पछि–पछि लागेको छ । यादवले लगभग १० लाख रुपैयाँ बराबरको सम्मान पाउने भएका छन् । त्यस क्रममा उनले १ सय २५ सीसीको मोटरसाइकल प्राप्त गरेका छन् । अबको एक वर्ष उनले मासिक ६० हजार रुपैयाँ पाउने छन् । यस्तै केही व्यापारिक संस्थाले उनलाई अलग्गै १२ हजार रुपैयाँ दिनेछन् । त्यति मात्र होइन, उनले एक वर्षको जिम र पौडीको निःशुल्क सुविधा पनि लिन सक्नेछन् । त्यस्तै यादवलाई पिनाकल कलेजले एक वर्षको होस्टल सुविधा समेत दिनेछ । स्वभाविक रूपमा अजित निकै खुसी छन् । उनकै भाषामा– अब बुवाले उनको डाइटका लागि अलग्गै खर्च छुट्याउनुपर्ने छैन ।  
*********************************
- चैत्र २४, २०७५ अहिले इन्डियन प्रिमियर लिग (आईपीएल)–२०१९ चलिरहेको छ र यसमा पहिलो विवादका रूपमा अगाडि आएको छ, म्याच फिक्सिङको आरोप । त्यो पनि कुनै न कुनै रूपमा नेपाली स्पिनर सन्दीप लामिछानेसँग जोडिएर । दिल्ली क्यापिटल र कोलकाता नाइट राइडर्सविरुद्धको खेलमा यो विवाद अगाडि आएको हो । त्यसमा सन्दीपको एक बलमा कोलकाताका रोबिन उथप्पाले चौका प्रहार गर्छन् । त्यसअघि दिल्लीका विकेटकिपर ऋषभ पन्तले भनेको सुनिन्छ, यो त त्यसै पनि चौका हो । यसलाई आधार मानेर पूर्व आईपीएल प्रमुख ललित मोदीले ट्विट गरिहाले र उनको आशंका थियो, यसमा खेल मिलोमतो भएको छ । खेल मिलोमतोमै फसेका मोदी अहिले इंग्ल्यान्डमा निर्वासित जीवन बिताइरहेका छन् र उनी भारत आउन सक्दैनन् । भारतीय क्रिकेट बोर्डसँग उनको सम्बन्ध निकै खराव छ । त्यसैले बोर्डले नै उनको यो फिक्सिङको दाबी खारेज गरेको छ । बोर्डका अनुसार यो प्रसंग पूरा घटना नबुझी युवा खेलाडीलाई फसाउन खोज्ने दुस्प्रयास मात्र हो ।   
*********************************
 नेपाली महिला क्रिकेटमा प्रसस्तै गुनासा छन् । पहिलो त प्रतियोगिता नै हुँदैन, खेल्नै नपाएको दुःख कस्तो हुन्छ, नेपाली महिला क्रिकेट खेलाडीहरूसँग सोधे हुन्छ । पुरुष खेलाडीको तुलनामा आफूविरुद्ध विभेद भएको आरोप लगाउन पनि चुक्दैनन, महिला खेलाडीहरू । महिला क्रिकेटमा व्यवसायिकता छँदै छैन भने पनि हुन्छ । नेपाली पुरुष क्रिकेटले एक खालको छलाङ लगाउने क्रममा त्यसको तुलनामा नेपाली महिला क्रिकेट भने धेरै पछाडि परेको पक्कै हो ।  यसबीच एउटा सुखद समाचार आएको छ र त्यो हो, वुमेन्स टी– २० लिगको । वैशाख ७ देखि १४ गतेसम्म विराटनगरमा उक्त लिग सञ्चालन हुनेछ र त्यसअघि काठमाडौंमा महिला खेलाडीको ऐतिहासिक लिलामी भएको छ । यो प्रतियोगिता धेरै अर्थमा ऐतिहासिक हुनेछ । पहिलो त यो प्रतियोगिता एसियाकै पहिलो फ्रेन्चाइज महिला क्रिकेट हुनेछ । भारतसँगै टेस्ट खेल्ने देशमा पनि महिलाको फ्रेन्चाइज क्रिकेट हुँदैन । एसिया बाहिर अस्ट्रेलियामा भने महिला फ्रेन्चाइज क्रिकेट सञ्चालनमा छ । त्यो त्यहाँको बिग बास लिगको महिला संस्करण हो ।  त्यति मात्र होइन, पूरा विश्व क्रिकेट इतिहासमै पनि महिला खेलाडीको लिलामी भएको यो पहिलो अवसर हो । अस्ट्रेलियामा पनि महिला क्रिकेट खेलाडीको लिलामी भएको थिएन । यस अर्थमा समग्र नेपाली खेलकुदकै लागि यो प्रतियोगिता र यसका लागि भएको खेलाडीको लिलामी ऐतिहासिक सावित भएको छ । बाँकी रहेको एउटै प्रश्न के हो भने प्रतियोगिता यो वर्ष मात्र होइन, आउने वर्ष पनि सञ्चालनमा आउनेछ त ?  यो प्रतियोगिता अघि बढ्ने हो भने यसले सकारात्मक प्रभाव पार्ने निश्चित छ । ‘हामी महिला क्रिकेट खेलाडी निकै खुसी छौं,’ नेपाली महिला राष्ट्रिय टिमकी कप्तान रुबिना क्षेत्री पनि मान्छिन् । भैरहवा क्विन्सकी मार्की खेलाडी रुबिनाको विचारमा यो प्रतियोगिताले महिला खेलाडीमा उत्साह बढाउनेछ र यसले नेपालमा महिला क्रिकेटको स्तर वृद्धिमा महत्त्वपूर्ण भूमिका निर्वाह गर्नेछ भने केही हदसम्म यसले महिला क्रिकेटलाई व्यवसायिक समेत बनाउनेछ ।  एसियामा थाइल्यान्ड महिला क्रिकेटमा नेपालभन्दा बलियो रहेको स्थितिमा उक्त टिमलाई चुनौती दिन पनि यस्ता प्रतियोगिता चाहिन्छ । प्रतियोगिताको आयोजक एनसीएल स्पोटर््स हो । नेपाली खेलकुदका लागि यो नयाँ नाम हो । यो समूहमा तिनै व्यक्तिहरूको बाहुल्य छ, जोसँग यसअघि नेपाली चलचित्रमा काम गरेको अनुभव छ । प्रतियोगितामा चार फ्रेन्चाइज टिमको सहभागिता रहनेछ र ती टिम हुन्– विराटनगर रोरिङ लायोनेस, धनगढी वन्डर वुमन, काठमाडौं सुपर च्याम्पियन्स तथा भैरहवा क्विन्स ।  प्रत्येक टिमले प्रतियोगिताका लागि कम्तीमा ४० लाख रुपैयाँ खर्च गर्नेछन् । टिमले उक्त रकम आन्तरिक रूपमै जुटाउनेछन् र त्यसका लागि प्रायोजकहरूले महत्त्वपूर्ण भूमिका खेल्नेछन् । प्रत्येक टिममा १३/१३ जना खेलाडी रहनेछन् । प्रत्येक टिमले एक–एक मार्की खेलाडीको घोषणा गरिसकेका छन् । यी चार खेलाडीले कम्तीमा एक लाख रुपैयाँ प्राप्त गर्नेछन् । लगभग यिनै मार्की खेलाडीले टिमको कप्तानी गर्नेछन् ।  लिलामीमा तीन स्तरका खेलाडी थिए, ए, बी र सी । ए ग्रेडका खेलाडीले कम्तीमा ४० र बढीमा ७५ हजार रुपैयाँ प्राप्त गर्नेछन् । त्यस्तै बी ग्रेडका खेलाडीले कम्तीमा २५ र बढीमा ५० हजार रुपैयाँ पाउनेछन् । सी ग्रेडका खेलाडीको भागमा कम्तीमा १५ र बढीमा २५ हजार रुपैयाँ पर्नेछ । ‘नेपाली क्रिकेटका लागि यो निकै सुखद सुरुवात हो,’ अर्की प्रमुख खेलाडी सीता रानामगर पनि मान्छिन्, ‘यसलाई निरन्तरता दिन सक्नुपर्छ ।’ 
*********************************
- चैत्र २१, २०७५ बेलायतमा एक ट्रान्सजेन्डर महिलामा अनौठो सौख देखिएको छ । पहिले हजारौं पाउन्ड खर्च गरेर फुटबलर डेभिड बेकह्यामजस्तै देखिने प्रयास गरेका ज्याक जोनसनले अब भिक्टोरिया बेकह्यामजस्तै देखिन सर्जरी गर्ने बताएकी छिन् । २२ वर्षीया ती महिलाले यसका लागि १८ हजार पाउन्ड खर्च गर्ने बताएकी छिन् । भिक्टोरिया बेकह्यामजस्तै मोडलिङमा समेत करियर बनाइरहेकी ज्याकले भिक्टोरिया जस्ती सुन्दर नदेखिए पनि उस्तै देखिने प्रयास भने गर्ने तर्क गरेकी छिन् ।   
*********************************
- चैत्र २०, २०७५ क्रिकेटलाई पछ्याउने देशका मिडियाले नेपाली खेलाडी सन्दीप लामिछानेलाई दिएको नयाँ नाम हो— घुमन्ते । किन भन्दा उनले पछिल्लो वर्ष अनेकौं देशमा गएर त्यहाँका घरेलु लिग खेलेका छन् । गएको सिजनमा इन्डियन प्रिमियर लिग (आईपीएल) मा आवद्ध भएयता उनी धेरै देश पुगे, अस्ट्रेलिया, पाकिस्तान, बंगलादेश, वेस्ट इन्डिजदेखि लिएर क्यानाडासम्म । अहिले तत्काल उनी दिल्ली क्यापिटलसँग आबद्ध छन् । भर्खर सुरु भएको आईपीएलमा दिल्लीले खेलेको पहिलो खेलमा उनी परेनन् । त्यसैले यस विषयमा धेरैभन्दा धेरै नेपाली क्रिकेट प्रेमीले निराशा व्यक्त गरे । सबैको एउटै प्रश्न हुने गरेको छ, सन्दीपको पालो कहिले आउला ? दिल्लीकै केही खेलाडीको भनाइ सुन्ने हो भने यसपटक सन्दीपले प्रतियोगितामा राम्रो अवसर पाउने तय जस्तै छ । भारतीय स्टार क्रिकेटर शिखर धवनकै शब्दमा उनले दिल्ली टिमका लागि यसपटक महत्त्वपूर्ण भूमिका निर्वाह गर्नेछन् ।  
*********************************
- चैत्र १९, २०७५  एक/एक सेकेन्डको फरकमा उपाधिको निर्णय भयो । लुम्बिनीस्थित मायादेवी मन्दिर वरिपरिको ७ फन्को लगाएर काठमाडौंका २२ वर्षीय साइकल टेक्निसियन अनुज पराजुलीले निर्णायक क्षणमा ७७ किलोमिटर लामो साइकल दौड प्रतियोगिता जिते । पराजुलीले २ घण्टा ३० मिनेट १७ सेकेन्डमा उक्त दूरी पूरा गरेका थिए । फिनिसिङ लाइन आउनु ६ सय मिटर अघि सम्म उनी तेस्रो स्थानमा थिए । उनले जीउसँगै साइकललाई यसरी स्पिन्ट गरे कि फिनिसिङ लाइनमा १ सेकेन्ड अघि पुगेर उनले उपाधि चुमे ।  बुद्धस्थलको पर्यटन प्रवर्द्धन गर्न उक्त ग्रेट बुद्धिष्ट ट्रेल माउन्टेन बाइक यात्रा सञ्चालनमा ल्याइएको थियो जसमा काठमाडौंका अर्का साइकल टेक्निसियन कुमार लामाले २ घण्टा ३० मिनेट १८ सेकेन्डमा निर्धारित दूरी पूरा गरेर दोस्रो स्थान प्राप्त गरे भने त्रिभुवन आर्मीका हिमाल टमाटा तेस्रो भए । उनले २ घण्टा ३० सेकेण्ड १९ मिनेटमा दौड पूरा गरेका थिए । ‘उपाधि चुमेर निक्कै खुसी छु’ अनुज पराजुलीले भने, ‘राइडसँगै शान्तिको अनुभूति पाए ।’ यो उपलब्धिले मेरो जीवनलाई नै सकारात्मकतातर्फ डोर्‍याएको छ । साइकल मर्मत गर्ने साधारण मानिसले उपाधि चुम्दा हर्षको सीमा छैन । अब म यसैलाई करियर बनाउँछु ।  महिलातर्फ ७७ किलोमिटरको दौडमा एपीएफकी सोनी गुरुङले पहिलो भइन् । उनले उक्त दूरी २ घण्टा ५७ मिनेट ४६ सेकेन्डमा पूरा गरेकी थिइन् । प्रतियोगितामा लक्ष्मी मगरले ३ घण्टा १६ मिनेट ४७ सेकेन्डमा निर्धारित दूरी पूरा गरिन् । प्रतियोगिताका क्रममा लक्ष्मीको साइकल दुई पटक पन्चर भयो । पन्चर बनाउन १५ मिनेटभन्दा बढी लाग्यो, तैपनि उनी दोस्रो स्थानमा आइन् । हुमी बुढामगरले ३ घण्टा १७ मिनेट २७ सेकेन्डमा दौड पूरा गर्दै तेस्रो स्थान प्राप्त गरेकी थिइन् ।  ४० वर्षभन्दा बढी उमेर समूहको ५५ किलोमिटरको दौडको उपाधि हर्क लामाले जिते भने यो विधामा चिन्तविक्रम लामा दोस्रो तथा प्रशान्त पाण्डे तेस्रो भए । उनीहरूले मायादेवी मन्दिरलाई ५ फन्को लगाएका थिए । यो मन्दिरको एक फन्को लगाउँदा ११ किलोमिटर पूरा हुन्छ ।  उक्त प्रतिस्पर्धामा बाबु दामोदर बुढामगर तथा छोरी हुमी बुढामगर पनि सहभागी थिए । छोरी महिलातर्फ तृतीय भइन् भने बाबु ४० वर्षमाथिको दौडमा चौथौ भएका थिए ।   
*********************************
 खेलकुदमा दोहोर्‍याएर भनिन्छ, ‘यति नजिक तर अझै कति टाढा ?’ सफलताको नजिक पुगेर लाग्छ, अब यो धेरै टाढा छैन, तर जति बेला त्यसलाई आत्मसात् गर्न सकिँदैन, फेरि लाग्छ, ओहो ! यो अझै धेरै टाढा छ । हालै विराटनगरमा सम्पन्न वुमेन्स साफ च्याम्पियनसिप–२०१९ का अवसरमा पनि नेपाली महिला राष्ट्रिय टिमले ठ्याक्कै यस्तै अनुभव गर्‍यो । आफ्नै घरेलु मैदानमा नेपालसामु प्रतियोगिता जित्ने योभन्दा राम्रो अवसर थिएन ।  नेपालले प्रतियोगिता जित्न सक्छ भन्ने केही आधार पनि थिए, तर फाइनलमा नेपाल फेरि एकपटक भारतकै हातबाट पराजित भयो र भन्नैपर्ने भयो, नेपाली महिला फुटबलले अझै धेरै गर्न बाँकी छ । फाइनलमा नेपाल ३–१ ले पराजित भयो । उक्त हारपछि टिमका प्रशिक्षक हरि खड्काले नेपाली समर्थकहरूसँग माफी पनि मागे । उनले भने, ‘नेपाली प्रदर्शनको सम्पूर्ण जिम्मेवारी मेरै हो ।’ उनी खेलाडीहरूलाई दोष दिने पक्षमा थिएनन् ।  प्रशिक्षक खड्का पूरा प्रतियोगितामा नेपालको प्रदर्शनलाई लिएर निराश देखिएनन्, तर उनको पनि आशय थियो, अझ बढी मेहनत गर्नुपर्छ । कुल ६ टिम सम्मिलित प्रतियोगितामा नेपालले अपेक्षाअनुसार फाइनलसम्मको यात्राका लागि धेरै संघर्ष गर्नु परेन । लिग चरणमा भुटान र बंगलादेशमाथि सहज जित प्राप्त भयो । श्रीलंकाविरुद्धको सेमिफाइनल पनि खासै टाउको दुखाइ भएन । फाइनलसम्मको यात्रामा नेपालले गोल पनि खाएन ।  नेपालले प्रतियोगिताका लागि पर्याप्त समय खर्च गरेर राम्रो तयारी गरेको थियो । खेलाडीले सँगसँगै खेल्ने अवसर पाएको पनि धेरै भैसकेको थियो । फाइनलमा नेपालको सामना भारतविरुद्ध नै हुनेछ भन्ने लगभग तयजस्तै थियो, प्रश्न के मात्र थियो भने के नेपालले भारतलाई यसपटक रोक्न सक्छ ? नेपाली टिमको आत्मविश्वास बढ्नुका पछाडि यसअघि भारतविरुद्धका दुई खेल नै प्रमुख कारण थिए । ओलम्पिक छनौटमा नेपालले भारतलाई बराबरीमा रोकेको थियो ।  त्यस्तै नेपालले हिरो गोल्डकपमा भारतलाई हराएको थियो । यो भारतमाथि नेपालको पहिलो जित थियो । त्यसले नेपाललाई प्रशस्त उत्साहित बनाएको थियो । प्रशिक्षक खड्का पनि यिनै कारणले फाइनलअघि आत्मविश्वासी देखिन्थे । यस्तै स्थिति भारतीय पक्षको पनि थियो । भारतीय प्रशिक्षक मायमोल रक्की भन्थिन्, ‘हामीले उपाधि जित्नेमा कुनै शंका छैन ।’ आखिर त्यस्तै भयो । सहिद रंगशालामा भएको फाइनलपछि भन्न करै लाग्छ, भारतीय टिम प्रविधिक रूपमा बलियो छ अनि उत्तिकै व्यवसायिक पनि ।  फाइनलसम्मको यात्रामा भारतीय टिम एक प्रकारले चुपचापजस्तै रह्यो । आफू बलियो छु भनेर धेरै दाबी गरेन । पूरा प्रतियोगिताको इतिहासमा भारत मात्र एक्लो च्याम्पियन भएको स्थितिमा त्यस्तो दाबी आवश्यक पनि थिएन । फाइनलमा पनि भारतको प्रदर्शन एकदमै व्यवसायिक थियो । प्रशिक्षकले जस्तो रणनीति बनाएका थिए, खेलाडीले मैदानमा त्यसै अनुरूप खेले । फाइनललाई धेरै जटिल बनाएनन् । फाइनलपछि भारत उपाधिका लागि पूर्ण हकदार देखियो ।  यसपटकको भारतीय टिम पर्याप्त समय खर्च गरेर तयार पारिएको एकदम नयाँ थियो । भारतका केही राम्रा खेलाडी संन्यासको सँघारमा पुगिसकेका छन् । अहिलेको टिम पूर्णतः युवा खेलाडीमा टिकेको छ । भारतीय टिमलाई एउटै मात्र चिन्ता थियो, कतै यी कम अनुभवी खेलाडी घरेलु दर्शकका अगाडि आत्तिने त होइनन् ? प्रशिक्षक रक्कीले पनि भनिन्, घरेलु दर्शकको बाक्लो उपस्थितिले खेललाई प्रभावित तुल्याउन सक्थ्यो तर त्यस्तो भएन, बरु उनीहरूका लागि यसपटकको नेपाल यात्रा अविश्वमरणनीय रह्यो । नेपालबाट फर्किएपछि भारतीय खेलाडी थप आत्मविश्वासी भएका छन् । फाइनल खेलको मात्र विश्लेषण गर्ने हो भने पहिलो हाफमा नेपालले भारतमाथि दबाब सिर्जना गरेकै हो । खेल १–१ को बराबरीको स्थितिमा सावित्रा भण्डारीले गोल गर्ने राम्रो अवसर पाइन्, तर त्यसमा सफल हुन सकिनन् । सावित्रा दुई अवसरमा भारतीय गोलरक्षकलाई बिट गर्न असफल भइन् । लगत्तै भारतले दोस्रो गोल थप्यो र पूरा खेलको निर्णायक मोड त्यही रह्यो ।  अब के त ? नेपालसामु अब ओलम्पिक छनौटको दोस्रो चरण अगाडि छ । प्रशिक्षक खड्का त्यसमा पनि नेपाली टिमले उत्तिकै मेहनतका साथ खेलेको हेर्न चाहन्छन् । खड्काका अनुसार नेपाली टिमले धेरै भन्दा धेरै खेल्ने अवसर पाएको छैन । जति बलिया टिमविरुद्ध खेल्ने अवसर प्राप्त भयो, उति राम्रो । यहाँ के भुल्नु हुन्न भने नेपालले यस पटकको प्रतियोगिताको तयारीका लागि भारतमा मात्र खेल्ने अवसर पायो । भारत आफैं भने तयारीका लागि युरोप पुगेको थियो ।  
*********************************
  नेपाली महिला फुटबलको अन्तर्राष्ट्रिय प्रतिस्पर्धाको ३३ वर्षे लामो इतिहासमा यसपटक अनपेक्षित जित हात परेको छ । हालसम्म ६ वटा अन्तर्राष्ट्रिय फाइनल (३ साफ, २ साग, १ हिरो गोल्डकप) स्पर्धामा सहभागिता जनाएको नेपाली महिला फुटबल टिम साफमा प्रायः भारतको सिकार हुँदै आएको थियो । यही फागुन २८ गतेदेखि विराटनगरको सहिद रंगशालामा भएको महिला साफ च्याम्पियनसीप र सन् २०२० मा जापानमा हुने ओलम्पिक छनोटको तयारीका लागि यो टिमले गत महिना उडिसाको भुवनेश्वरमा सम्पन्न हिरो गोल्डकप प्रतियोगितामा सहभागिता जनाएको थियो । जसमा आफूभन्दा उच्च वरियताका भारत र इरानलाई पराजित गरेपछि नेपाल फाइनलमा पुग्यो । चार टिम सम्मिलित प्रतियोगितामा नेपालको प्रदर्शन बहादुरीपूर्ण रह्यो । शतप्रतिशत जितसहित ९ अंक बनाएको म्यानमारसँग कुल ६ अंक बनाएको नेपालले पहिलो खेलमा म्यानमारसँग ३–० को पराजय बेहोरेको थियो ।  त्यसयता उत्कृष्ट पुनरागमन गरेको नेपालले भारतविरुद्ध २–१ को ऐतिहासिक जित निकाल्यो । नेपाली महिला फुटबलको सिनियर टिमले भारतलाई हराएको यो पहिलो अवसर हो । सबैभन्दा तल्लो वरियताका कारण नेपाललाई कमजोर मानिएको हिरो गोल्डकपमा भारत र इरानलाई पछाडि पार्दै फाइनल यात्रा तय गरेको नेपालले आफूभन्दा स्तरीय र बलिया टिमविरुद्ध सुधारिएको प्रस्तुति मात्र दिएन फाइनलसम्मकै यात्रा तय गर्‍यो । यसबाट हौसिएका प्रशिक्षक हरि खड्का अब फागुन २८ देखि सुरु भएर १० दिनसम्म चल्ने पाँचौं साफ वुमेन्स च्याम्पियनसीपको उपाधि चुम्न कम्मर कसेर लागेको बताउँछन् ।  अघिल्ला चारमध्ये तीन संस्करणको फाइनल खेलेको नेपालले पहिलोपल्ट साफ वुमेन्स च्याम्पियनसीपको आयोजना गर्ने अवसर प्राप्त गरेको हो । सन् २०१४ मा इस्लामावादमा भएको फाइनलमा भारतले नेपाललाई ६–० ले हराएको थियो । दक्षिण एसियाली खेलकुदमा दुवै पटक नेपाल र भारत फाइनलमा पुगे पनि नेपाल कांस्य पदकमै रोकियो । सन् २०१६ मा सिलोङमा भएको बार्‍हौं सागको समूह चरणमा नेपालले भारतसँग गोलरहित खेल्दै ऊसँगको हारमा विराम लगाएको थियो । लगातारको असफलताका कारण भारतीय टिमविरुद्ध नेपाली खेलाडीको मनोबल पनि कमजोर भएको थियो । यसरी खस्किँदै गएको मनोबल उच्च पारिदिएको छ यसपटकको हिरो गोल्डकपमा भारतविरद्धको जितले ।  यसले नेपाली टिममा छुट्टै उत्साह एवं उमङ्ग भरिएको टिम क्याप्टेन निरु थापा बताउँछिन् । प्रशिक्षक हरि खड्का भने जितका लागि टिमवर्क र एक–अर्काप्रतिको विश्वासका साथै खेलाडीमा उच्च मनोबलको अत्यन्तै खाँचो हुने भएकाले सर्वप्रथम यी कुरामा गम्भीर रूपमा ध्यान पुर्‍याउनुपर्ने कुरा बताउँदै भन्छन्–यी सम्पूर्ण कुरामा हाम्रो टिम साइजमा आइसकेको छ । अब प्रशिक्षणद्वारा खारिनुपर्छ जसका लागि हामी दिनरात मेहनत गर्दैछौं ।                                                    सन् २०१८         भुवनेश्वर              म्यानमार            हिरो गोल्डकप               १–३                     प्रशिक्षक, राष्ट्रिय महिला फुटबल टिममहिला फुटबल टिमको अहिलेसम्मको इतिहास हेर्दा धेरै अन्तर्राष्टिय प्रतियोगितामा नेपाल भारतसँग हारेको देखिन्छ । भारतविरुद्ध खेल्नुपर्‍यो भने मैदान टेक्नुपूर्व नेपाली खेलाडीमा हारको मानसिकता हावी भैसकेको हुन्थ्यो । जुन चुनौतीलाई चिर्न सकिएको छ भुवनेश्वरमा सम्पन्न हिरो गोल्डकपको जितद्वारा । मानसिकता बलियो बनाउनु र आत्मविश्वास भर्नुलाई मुख्य उपलब्धि मानेको छु । म आएपछि टिमलाई आत्मविश्वासी बनाउने मेरो योजनामा केही हदसम्म सफलता मिलेको छ । नोभेम्बर २०१८ मा म्यानमारको यंगुनमा भएको ओलम्पिक छनोटको प्रारम्भिक चरणमा भारतविरुद्ध निडर रूप देखाएको नेपालले निरु थापाको गोलले अग्रता लिएको थियो तर पहिलो हाफमै भारतले गोल गरेपछि खेल १–१ मा टुंगिएको थियो । घरेलु टिम म्यानमारविरुद्ध सावित्रा भण्डारीको पेनाल्टी गोलका कारण नेपालले तेस्रो मिनेटमै अग्रता लिए पनि १५ मिनेटभित्र गोल बेहोरेपछि त्यो खेल पनि १–१ मा टुंगिएको थियो । भुवनेश्वरमा सावित्राले सात मिनेटभित्रै २ गोल गरेपछि नेपालले २–० को अग्रता लियो । दोस्रो हाफमा भारतको चर्को दबाब झेल्नुपरे पनि २–१ को ऐतिहासिक जितसँगै भारतलाई उसकै घरमा हराउने मेरो सपना केटीहरूले पूरा गरिदिए । त्यही उत्साह र आत्मविश्वासले इरानविरुद्ध ३ गोल गर्न सफल भयो नेपाली महिला टिम । अबको हाम्रो योजना–सपना भनेको पाँचौं साफ वुमेन्स च्याम्पियनसीपको उपाधि चुम्नु हो ।    
*********************************
- चैत्र १४, २०७५ महिला टेनिस खेलाडीलाई संसारकै सबैभन्दा ग्ल्यामरस खेलाडी मानिन्छ । महिला खेलाडीहरूले लगाउने पहिरन तथा उनीहरूको सुन्दरताका कारण यो खेल आफैमा ग्ल्यामरस मानिन्छ । अझ त्यसमा पनि अग्ला खेलाडी भए भने उनीहरू थप सुन्दर देखिन्छन् । महत्वपूर्ण तथ्य के छ भने धेरैजसो प्रतियोगितामा अग्ला महिला टेनिस खेलाडीहरू नै सफल भएको पाइन्छ । उनीहरूको उचाइ सामान्यतः ६ फिटभन्दा माथि हुन्छ । मारिया सारापोभा देखि भेनस विलियम्सका साथै अन्य महिला टेनिस खेलाडीहरूको उचाइ ६ फिटभन्दा बढी नै छ ।   टेनिस खेलमा सबैभन्दा चर्चित महिला खेलाडी मारिया सारापोभालाई मानिन्छ । रुसकी यी खेलाडीको उचाइ पनि सबै महिला टेनिस खेलाडीहरूमध्ये शीर्ष स्थानमा छ । सारापोभा ६ दशमलव २ फिट अग्ली छिन् । उनी ब्रिटिश व्यापारी अलेक्जेन्डर गिलक्ससँग डेटिङमा रमाइरहेकी छिन् । एक वर्षयता उनको प्रदर्शन त्यति राम्रो नभए पनि उनी आफ्नो उचाइ, फिटनेस अनि सुन्दरताका कारण सबैको नजरमा परिरहेकी छिन् ।   २००८ को फ्रेन्च ओपनमा दिनारा सफिनालाई हराएर विश्व नम्बर एक भएकी थिइन् एना इभानोभिक । ६ फिट अग्ली यी सर्वियाली खेलाडी आफ्नो उचाइ एवं सुन्दरताका कारण सधैं चर्चामा रहन्छिन् । एनाले जर्मन फुटबलर बास्टियन स्वाइन्स्टाइगरसँग विवाह गरेर छोरासमेत जन्माएकी छिन् ।   रुसी खेलाडी दिनारा सफिना पूर्व विश्व नम्बर एक महिला टेनिस खेलाडी हुन् । ६ दशमलव १ फिट अग्ली सफिनालाई २०११ मा पिठ्युँमा चोट लागेको थियो । त्यसपछि उनले २०१४ मा टेनिसबाटै संन्यास लिइन् । सन् २००८ को ओलम्पिकमा उनले रजत पदक जितेकी थिइन् ।  ६ फिट अग्ली चेक खेलाडी निकोलले २०१० मा खेल जीवनबाट संन्यास लिएकी थिइन् । यद्यपि निकोलले २०१४ मा फेरि खेल जीवनमा फर्केर पुनः २०१६ मा संन्यास लिइन् । निकोल पनि आफ्नो सुन्दरता र उचाइका कारण सधै चर्चामा रहिन् ।  
*********************************
- चैत्र १३, २०७५ अजितकुमार यादवका रूपमा नेपाली एथलेटिक्सले नयाँ स्टार पाएको छ । १७ वर्षीय यी धावकले हालै तेस्रो एसियाली जुनियर एथलेटिक्स च्याम्पियनसिपमा स्वर्ण पदक जितेका छन् । ३ हजार मिटर दौडमा उनले हात पारेको स्वर्ण पदक धेरै अर्थमा ऐतिहासिक हो ।  अहिलेसम्म नेपाली खेलकुदमा एसियाली स्तरको यस्तो प्रतियोगितामा कुनै नेपाली खेलाडीले स्वर्ण पदक जितेको नै यो पहिलो अवसर हो । तर उनको स्वर्ण पदकको यात्राले फरक कथा बोल्छ । नेपाली एथलेटिक्समा विवादका कारण उनको सहभागिता नै सुरुमा निश्चित थिएन । बल्लतल्ल उनी दौडको दुई दिनअघि हङकङ पुगे ।  त्यसको भोलिपल्ट उनले राम्रोसँग आराम पनि गर्न पाएनन् । त्यसको पनि अर्को दिन त दौड नै थियो, जसमा उनले स्वर्ण पदक जिते । उनको दाबी छ, आरामले तनावरहित ढंगले प्रतियोगितामा सहभागी हुन पाएको भए, स्वर्ण त निश्चित थियो नै, उनले विश्व कीर्तिमानसमेत बनाउन सक्थे ।   
*********************************
- चैत्र ११, २०७५ नेपाली राष्ट्रिय फुटबल टिमका लागि खेल्ने दाजुभाइको जोडीमा पर्छन्— वसन्त र विशन गौचन । पोखरेली वसन्त नेपाली फुटबलका ठूला स्टार हुन् । उनी काठमाडौंमै भएको आठौं दक्षिण एसियाली खेलकुदको फुटबलमा उत्कृष्ट खेलाडी चुनिएका थिए । पछि उनकै बाटो पछ्याउँदै विशनले पनि नेपाली टिमबाट खेले । घरेलु फुटबलमा भने जहाँ वसन्तले मनाङ मर्स्याङ्दीका लागि खेले, त्यहीं विशनले थ्री स्टारका लागि खेले । थ्री स्टार केही वर्षअघि निकै बलियो थियो र त्यसले घरेलु फुटबलमा लगभग सबै उपाधि जितेको थियो । त्यही टिमका एक सदस्य थिए, विशन । यिनै विशनले हालै विवाह गरेका छन् र सुरु गरेका छन्, आफ्नो जीवनको दोस्रो इनिङ्स ।   
*********************************
- चैत्र १०, २०७५ जापानमा हुने अन्डर–१२ कोपापुमा टोरेरस फुटबलका लागि छनोट भएका खेलाडीहरू यतिबेला पोखरामा बन्द प्रशिक्षणमा व्यस्त छन् । चौथो पटक जापान जान लागेको टिममा नेपालका विभिन्न ठाउँका १२ जना खेलाडी छानिएका छन् । यसरी छानिनेमा काठमाडौंका एलेक्स पौडेल, पोखराका समिर गौतम, काठमाडौंका विश्वास ओझा, बाग्लुङका विविध थापा, हेम्जाका सफल थापा, कसेरीका विनय तामाङ, पोखराकै आर्यन गुरुङ, नागढुङ्गाका विज्ञ गौचन, पोखराका प्रकाश तामाङ, पोखराका सविन नेपाली, स्याङजाका विशाल विक तथा बुटबलका सरोज दर्लामी छन् । जापानमा हुने उक्त प्रतियोगितामा युरोप, जापान लगायत अन्य ठाउका ४० टिमको सहभागिता रहनेछ ।  मार्चको २५ तारिख अर्थात चैत ११ मा नेपाली टिम जापान प्रस्थान गर्नेछ । नेपालले पहिलो खेल २९ मार्च अर्थात चैत १५ मा खेल्नेछ । विगतका वर्षमा पोखराका खेलाडी मात्र टिममा समावेश गरिए पनि यस पटक देशभरबाट खेलाडी छानिएको हो । छनोटमा ३ सय ५० जना सहभागी थिए ।  यसपालिको टिमबाट राम्रो अपेक्षा गरेको प्रशिक्षक शम्भू केसीले बताए । ‘टिम राम्रो छ, फस्ट वा सेकेन्ड हुने हो भने त्यस पछाडि अरू अवसर पनि प्राप्त हुनेछन्’ उनले भने । जापानमा खेलेर फर्किएपछि रिर्टन ट्रेनिङमा आउनेहरूको संख्या निकै कम हुने उनले बताए । एक पटक जापानमा खेलिसकेपछि अधिकांश पलायन हुने गरेका छन् । यसमा राज्य पक्षले सर्पोट गरी उनीहरूलाई फुटबलमै टिकाउनु पर्छ– केसी भन्छन् ।  ‘अहिलेको टिममा गत वर्षको तुलनामा अझ राम्रा खेलाडी छन्’ अर्का प्रशिक्षक राजेन्द्र तामाङले भने । पूर्वराष्ट्रिय फुटबल खेलाडी बसन्त गौचनको पहलमा यसरीनै वर्षेनी नेपाली खेलाडीलाई जापानमा अवसर प्रदान गरिँदै आएको छ । बसन्त जापानको फन्ड रुट एकेडेमीमा प्रशिक्षकका रूपमा कार्यरत छन् ।  
*********************************
- भारतसँग पराजित हुँदै नेपाली महिला टोली पाँचौँ साफ महिला च्याम्पियनसिपको उपविजेतामा सीमित भएको छ । विराटनगरको सहिद मैदानमा भएको फाइनलमा चिरप्रतिद्वन्द्वी भारतले नेपालको चुनौती ३-१ ले सजिलै पन्छ्याइदियो । नेपालले भारतसँग महिला साफको फाइनलमा खेलेको चौथो अवसरलाई पनि सदुपयोग गर्न सकेन । लामो तयारी र प्रतियोगिताअघि भारतविरुद्ध पाएको सफलताले नेपाल खेलमा हाबी हुने अपेक्षा रहे पनि मैदानमा त्यो देखिएन । पाएको अवसर सदुपयोग गर्न नसक्दा उपविजेता बन्नु परेकोे बताउँछन्, नेपाली टोलीका कप्तान हरि खड्का । "दोस्रो हाफमा हामीले सोचे अनुरुपको खेल भएन । डिफेन्समा केही समस्या देखियो । भारतले त्यसको फाइदा उठायो," उनी भन्छन् । भारतीय टोलीका प्रशिक्षक मायामोल नेरुगाढन रकीले नेपालसँगको खेल सधैँ संघर्षपूर्ण हुने सुनाउँछन् । उनी भन्छिन्, "नेपालसँग खेल्नु भनेको संघर्ष गरेर जित्नु हो । यसपटक भने हाम्रो रणनीतिक जित भयो । हिरो कपमा नेपालसँग हारेको क्षण खेलाडीले बिर्सिएर खेले । कुनै पनि देशलाई उसकै गृहमैदानमा हराउनु हाम्रो टीमको सबल पक्ष हो ।"    शाम्बा उपनामले चर्चित सावित्रा भण्डारीका लागि पाँचौँ महिला साफ च्याम्पियनसिप खास रह्यो । स्वास्थ्य अनुकूल नभए पनि उनी समूह चरणका २ खेल र सेमिफाइनलमा श्रीलंकाविरुद्ध उत्रिइन् । भुटानविरुद्धको खेलअघि अस्पताल भर्ना भएकी सावित्रा मैदान ओर्लिनेमा धेरैको शंका थियो । तर, टीम व्यवस्थापनले उनलाई आराम दिनुको साटो कमजोर प्रतिद्वन्द्वीविरुद्धको खेलमा पनि मैदान ओराल्यो । संयोगवश उनले तीनै खेलमा १-१ गोल गरिन् । फाइनलमा भारतविरुद्ध निस्किएको एक मात्र गोल उनकै नामको थियो । श्रीलंकाविरुद्धको सेमिफाइनलमा गोल गरेपछि सावित्राले राष्ट्रिय टोलीबाट महिला टोलीका लागि दोस्रो सर्वाधिक २५ गोल गर्ने जमुना गुरुङसँग बराबरी गरेकी थिइन् । नेपालले फाइनल नजिते पनि सावित्राका लागि भने एक गोलको पनि ठूलै अर्थ रह्यो । उनी नेपाली टोलीबाट सर्वाधिक गोल गर्ने खेलाडीको सूचीमा दोस्रोमा अटाएकी छन् । उनको व्यक्तिगत गोल संख्या २६ पुगेको छ । नेपाली टोलीबाट सर्वाधिक गोल गर्ने कीर्तिमान पूर्वकप्तान अनु लामाको छ । उनले ३५ गोल गरेकी थिइन् । नेपाली टोलीका मुख्य प्रशिक्षक हरि खड्का विपक्षी टोलीलाई दबाबमा राख्न शाम्बाको उपस्थिति अनिवार्य रहेको बताउँछन् । "सावित्रालाई मार्क गर्न कम्तीमा पनि विपक्षीका तीन चार खेलाडी खटाइएको हुन्छ । यस्तोमा हाम्रा अन्य खेलाडीले गोलको अवसर सिर्जना गर्न सक्छन्," उनी भन्छन्, "त्यसैले सावित्रालाई मैदान ओरालेका हौँ ।"सावित्रालाई घरेलु दर्शकले पनि गोलको भकारी मानेका छन् । हुन पनि भारतविरुद्ध उसकै गृहमैदानमा गतमहिना भएको हिरो गोल्डकपमा सावित्राकै २ गोलको मद्दतमा नेपालले पहिलोपटक २-१ को जित दर्ता गरेको थियो ।      फुटबलमा चाहे महिला हुन् या पुरुष- टोली नेपाल र भारत चिरप्रतिद्वन्द्वी हुन् । यी दुईबीच मैदानमा हुने भेट सदैव रोमाञ्चक हुने गर्छ । नेपाली पुरुष टोलीले भारतलाई ३ पटक हराएर मुख्य प्रतियोगिता आपmनो नाम गराएको छ । सन् १९९३ मा बंगलादेशको ढाकामा आयोजित दक्षिण एसियाली खेलकुदमा नेपालले पेनाल्टी सुटआउटमा भारतलाई ४-३ ले हराएको थियो । सन् २००४ पछि प्रतियोगितामा २३ वर्षमुनिका टोलीले मात्र भाग लिन थाले । भारतको गुवाहटीमा सन् २०१६ मा भएको प्रतियोगितामा नेपालले भारतलाई २-१ ले हराउँदै उपाधि उचाल्यो । त्यस्तै १९ वर्षमुनिको प्रतियोगितामा पनि नेपालले भारतलाई हराएर सन् २०१५ मा उपाधि जित्यो । त्यसको २ वर्षपछि भुटानमा भएको प्रतियोगितामा नेपालको 'सिकार' बंगलादेश भयो । त्यसयता नेपाली पुरुष टोलीले फुटबलमा महफ्वपूर्ण सफलता प्राप्त गर्न सकेको छैन । किनभने नेपाली टोलीको तुलनामा दक्षिण एसियाली स्तरमै अन्य टोली बलिया प्रमाणित भइसकेका छन् । अझ भारतसँगको प्रतिस्पर्धा भनेपछि नेपाली टोली त्यसै पनि दबाबमा पर्ने गरेको छ । यो जिन्क्स तोड्ने मौका पुरुष टोलीको दाँजोमा महिला टोलीलाई बढी प्राप्त छ । तर अहिलेसम्म भएका १० आमनेसामनेमा नेपाली महिला टोलीले १ मा जित र २ मा बराबरी गर्दा बाँकी ७ खेल भारतलाई सुम्पेको छ । साफ च्याम्पियनसिपको ४ खेलमा नेपालले सबै खेल गुमाएको छ, जसमा ३ फाइनल र गतसंस्करणको सेमिफाइनल पर्छन् । त्यस्तै दक्षिण एसियाली खेलकुदका ४ खेलमा नेपालले ३ मा हार १ मा बराबरी गरेको छ । सन् २०१० बाट सुरु भएको महिला साफ च्याम्पियनसिपको पहिलो फाइनलमा नेपाल भारतसँग १-० ले पराजित भएको थियो । त्यसयता प्रत्येक फाइनलमा गोल अन्तर फराकिलो हुँदै गइरहेको छ । सन् २०१२ मा ३-१ र २०१४ मा ६-० ले नेपाल पराजित भयो । सन् २०१६ को संस्करणमा भने नेपालको भारतसँग सेमिफाइनलमा भेट भयो, जसमा नेपाल ३-१ ले पराजित हुँदै पहिलोपटक फाइनलमा पुग्नबाट बञ्चित भयो । सेमिफाइनलमा भारतविरुद्ध गोल गर्ने खेलाडी सावित्रा भण्डारी थिइन् । दक्षिण एसियाली खेलकुदमा पनि महिला टोली दुबै पटक भारतसँग पराजित हुँदै उपविजेतामा खुम्चिएको छ । सन् २०१० मा बंगलादेशको ढाकामा भएको प्रतियोगितामा नेपाली महिला टोली ३-१ ले पराजित भएको थियो । त्यस्तै सन् २०१६ मा भारतको गुवाहटीमा भएको फाइनलमा नेपालले नतिजा भारतलाई २-१ ले सुम्पेको थियो ।      नेपाली राष्ट्रियटोलीका पूर्वकप्तान समेत रहेका हरि खड्का अहिले महिला टोलीका मुख्य प्रशिक्षक छन् । राष्ट्रिय टोलीमा रहँदो विपक्षीका पोष्टमा १३ गोल गर्दै सर्वाधिक गोलकर्ताको सुचिमा निराजन रायमाझीसँगै कीर्तिमान बाँडेका हरिले खेलाडीका रुपमामहत्वपूर्ण प्रतियोगिताको उपाधि उचाल्न पाएनन् । सन् १९९९ मा काठमाडौंमा आयोजना भएको ८ औं साफमा खड्का सम्मिलित नेपाली टोलीले उपाधिको खडेरी समाप्त पार्ने आशा जगाएको थियो । तर, फाइनलमा बंगलादेशसँग १–० ले पराजित भएपछि खड्काको पुस्ता फुटबलमा ठूलो प्रतियोगितामा उपाधिबिहीन रह्यो । दुई दशकपछि खड्का पुनःमुख्य उपाधिको नजिक छन् । तर, भूमिका बदलिएर उनी अहिले  प्रशिक्षक भएका छन् । नेपाली टोली ( पुरुष र महिला) दुबैले साफ च्याम्पियनसिपको उपाधि उचाल्न सकेका छैनन् । त्यसैले पनि खड्का मौकामा चौका हान्ने दाउमा थिए । तर, प्राविधिक, शारीरिक र मानसिक सबै कोणबाट नेपाली खेलाडीभन्दा अब्बल भारतीय पक्षलाई हराएर इतिहासमा स्वर्णिम अक्षरले आफ्नो नाम लेखाउने अवसरबाट हरि यसपटक पनि वञ्चित भए ।   प्रकाशित: चैत्र ८, २०७५ 
*********************************
- चैत्र ८, २०७५ कास्की जिल्लाको अर्घौ अर्चलेमा जन्मिएकी ललिता लामिछाने पोखराको मुस्ताङचोकमा बस्छिन् । हालसम्म उनले १० किलोमिटर, ५ किलोमिटर, ३ किलोमिटर, १५ सय मिटर तथा ८ सय मिटरका विभिन्न दौडमा भाग लिएर उपाधि जितिसकेकी छिन् । ‘मेरो सबै ध्यान दौडमै छ, म दौडमा नेपालको नाम राख्न चाहन्छु’ ललिताले भनिन् । उनको दैनिकि त्यति सहज भने छैन तर पनि मेहनतका साथ लक्ष्यमा पुग्ने उनको प्रयास छ । ललिता विहान ४ बजे उठछिन् । ५ बजेसम्म फ्रेस हुन्छिन् । ६ बजे प्रशिक्षणका लागि पोखरा रंगशालातर्फ लाग्छिन् । साढे ६ बजेदेखि दुई घण्टा प्रशिक्षण लिन्छिन् र घरमा फर्कन्छिन् अनि स्कुलतर्फ लाग्छिन् । कतै प्रतियोगिता छ भने समय मिलाएर भाग लिन्छिन । ललिताले शंकर शाहसँग प्रशिक्षण लिँदै आएकी छिन् ।  ललिता कक्षा ९ मा अध्ययनरत छिन् । उनको सपना सफल म्याराथन धावक बनेर नेपाललाई विश्वमा चिनाउनेछ । त्यसका लागि उनी मेहनत पनि गरिरहेकी छिन् । उनी सानो उमेरदेखि नै दौडन थालेकी हुन् । सानोमा आमाले उनलाई दौडाउने गर्नुहुन्थ्यो । ‘हर्लिक्स’ दिने बहानामा आमाले उनलाई दौडाउन थाल्नुभयो । ‘यति दौडेर आएपछि यति चम्चा हलिक्स दिन्छु भनेपछि हलिक्स खाने चाहनामा दौडन थाले’ उनले विगत सम्झिदै भनिन् । लामिछानेलाई यसरी दौडन हौस्याउने उनकी आमा विष्णुमाया लामिछाने अहिले यो संसारमा छैनन् । पाँच वर्ष अघि जण्डीसका कारण उनको निधन भैसकेको छ ।  ललिता जीवनयापनका लागि परिवारले चलाएको लामिछाने चमेनागृहमा सघाउँछिन् । केही समय घरको काम गरी पसलमा सघाउन पुग्छिन् । पढाइका लागि बेलुका र बिदाको समय छुट्याउँछिन् । नेपालगञ्जमा हुने राष्ट्रिय खेलकुद प्रतियोगिताका लागि १ हजार ५ सय तथा ८ सय मिटरमा गण्डकी प्रदेशबाट प्रथम हुँदै छनौटमा परेकी ललिता अब त्यसमा राम्रो गर्ने योजनामा छिन् । यसअघि उनी राष्ट्रपति कपमा कास्की जिल्ला प्रथम भएकी थिइन् ।  लामिछाने झापाको दमकमा भएको ३ किलोमिटर दौडमा प्रथम, लुम्बिनी म्याराथनमा ५ किलोमिटरमा प्रथम, कास्कीको लेखनाथमा भएका विभिन्न दौँड प्रतियोगिता, काहुँ म्याराथन, सराङकोट म्याराथनमा प्रथम, पोखरा म्याराथनमा लगातार तीन वर्षसम्म छात्रातर्फ प्रथम भएकी थिइन् । उनले इटहरीमा भएको राष्ट्रिय प्रतियोगितामा समेत भाग लिएकी थिइन् ।  खेल तथा बसाइका कारण उनले अध्ययन गर्ने स्कुल भने परिवर्तन भैरहेको छ । डाइनामिक एकेडेमी, लक्ष्मी मावी हुँदै अघिल्लो वर्षदेखि बेसलाइन एकेडेमीमा अध्ययनरत ललिता भन्छिन्— ‘खेलको माध्यमबाट परिवारको, जन्मठाउँको, देशको तथा आफ्नो नाम राख्ने सपना छ ।’   
*********************************
- चैत्र ७, २०७५ सेलिब्रेटी समाज नेपालले थुप्रै अन्तर्राष्ट्रिय म्याराथनमा सहभागी भएर नेपालको नाम राख्न सफल नेपाली धावक सन्तोष राईलाई ‘सेलिब्रेटी सम्मान’ प्रदान गरेको छ ।राई नेवाः च्यारिटीको धरान रनका संस्थापक हुन् । हरेक वर्ष फेब्रुअरीमा हुने धरान रन सन् २०११ बाट प्रारम्भ भएर अहिलेसम्म निरन्तर चलिरहेको छ । उनले सन् २००९ देखि निरन्तर राष्ट्रिय तथा अन्तर्राष्ट्रिय दौडहरूमा सहभागिता जनाइरहेका छन् ।हालै मात्र उनी जापानमा भएको टोकियो म्याराथन–२०१९ मा ३८ हजार सहभागीमध्येबाट उत्कृष्ट ७ सयमा पर्न सफल भएका थिए । स्वास्थ्य नै जीवन हो र मानिस स्वस्थ रहनका लागि दौडनुपर्छ भन्ने सन्देशका लागि नेपालका तर्फबाट खेलकुद विधा अँगालेर नेपालको नाम अन्तर्राष्ट्रिय स्तरमा उचाइमा पु¥याएकाले सेलिब्रेटी समाज नेपालले उनलाई ‘सेलिब्रेटी सम्मान २०७५’ प्रदान गरेको हो ।  
*********************************
- चैत्र ७, २०७५ हिन्दी चलचित्रका अभिनेत्रीहरू शिल्पा सेट्टी, प्रिटी जिन्टा र जुही चावलाकै बाटो पछ्याउँदै नेपाली चलचित्रकी अभिनेत्री रेखा थापा पनि अब क्रिकेट टिमकी मालिक भएकी छिन् ।जस्तो, भारतको बहुचर्चित इन्डियन प्रिमियम लिगमा शिल्पासँग राजस्थान रोयल्स, प्रिटीसँग किङ्स इलेभेन पञ्जाव र जुहीसँग कोलकाता नाइट राइडर्स जोडिन्छ । उनीहरूले ती टिममा लगानी गरेका छन् । यस्तै काम रेखाले पनि गरेकी हुन् । नेपालमा आफ्नै क्रिकेट टिम हुने रेखा थापा पहिलो ठूलो स्टार हुने क्रममा छिन् । हालै विराटनगरमा हुने घोषणा गरिएको एनसीएल अर्थात् नेपाल क्रिकेट लिग ‘वुमेन्स’ टी–२० क्रिकेट लिगमा सहभागी हुने चार टिममध्ये एक काठमाडौं सुपर च्याम्पियन्स अहिले रेखा थापाको स्वामित्वमा गएको छ । उक्त टिमकी मार्की खेलाडी नेरी थापा हुनेछिन् ।क्रिकेटमा रेखाको रुचि कसरी जाग्यो, त्यो बिस्तारै खुल्नेछ, तर रेखाको आगमनले नेपाली महिला क्रिकेटमा पक्कै पनि ग्ल्यामर सुखद रूपमा छिरेको छ, ।   
*********************************
- चैत्र ५, २०७५ नेपाली राष्ट्रिय फुटबल टिमसँग जोडिएका विदेशी प्रशिक्षकको सूची लामै छ । नेपालले सन् १९८२ देखि औपचारिक रूपमा अन्तर्राष्ट्रिय फुटबल खेल्न थालेको हो— त्यसयता धेरै विदेशी प्रशिक्षक आए र गए । यही सूचीमा थपिएका छन्— योहान कालिन । उनी स्वीडेनका हुन् र उनले पहिलो पटक कुनै पनि देशको राष्ट्रिय टिमको जिम्मेवारी लिन लागेका हुन् । यस अर्थमा नेपालले कम अनुभवी प्रशिक्षकलाई लिएर एक प्रकारले जोखिम उठाएको छ ।  योहानको नेतृत्वमा नेपालले चाँडै मलेसियासँग अन्तर्राष्ट्रिय मैत्रीपूर्ण फुटबल खेल्नेछ । रमाइलो कुरा के भने योहानसँग नेपाल बाहिर गैरव्यवसायिक टिम मात्र सम्हालेको अनुभव छ । नेपालमै भने उनले क्लब फुटबल सम्हालेका छन् । पाँच वर्षअघि सहिद स्मारक लिग ए डिभिजनमा मछिन्द्रले तहल्का मच्चाएको थियो । त्यति बेला उनी नै क्लबका प्रशिक्षक थिए । अहिले योहानले नेपालमा क्लबबाट राष्ट्रिय टिममा छलाङ मारेका छन् ।   
*********************************
- चैत्र ५, २०७५चर्चित अभिनेत्री रेखा थापाले आगामी महिना विराटनगरमा हुने एनसिएल महिला टी–२० प्रतियोगिताका लागि क्रिकेट टिम खरिद गरेकी छिन् । उनले टी–२० प्रतियोगिताका लागि काठमाडौं सुपर च्याम्पियन्स टिम किनेकी हुन् । काठमाडौंमा आयोजित पत्रकार सम्मेलनमा उनले भनिन्, ‘बर्षौदेखी महिलाको क्षेत्रमा काम गरेको सबैलाई थाहा छ, महिला क्रिकेटमा पनि योगदान दिन टिम खरिद गरेकी हुँ ।’ उनले के कति रकम खर्चिएर टिम खरिद गरेकी हुन् भन्ने खुलेको छैन । छोरीहरुको शशक्तिकरणका विभिन्न किसिमका कामहरु ग्र्दै आएकी रेखाले खेल क्षेत्रमा पनि हात हालेकी हुन् । उनले यससँगै अब निरन्तर खेल क्षेत्रमा पनि काम गर्ने बताइन् ।  कार्यक्रममा टी–२० लिगमा सहभागी हुने चार टिम, टिम मालिक र मार्की खेलाडी घोषणा गरिएको छ । रेखा थापाको काठमाडौं सुपर च्याम्पियन्समा नेरी थापा मार्की खेलाडीको रुपमा भित्रिएकी छिन् । विराटनगर रोअरिङको स्वामित्व अनुप सक्सेराले लिएको छन् । विराटनगरको मार्की खेलाडीमा करुणा भण्डारी छिन् । भैरहवा क्विन्स अनिल भण्डारीले र दीपक सुवेदीले लिएका छन् । भैरहवामा राष्ट्रिय टिमकी कप्तान रुबिना क्षेत्री बेलाबसे मार्की खेलाडी बनेकी छिन् । अर्को टिम धनगढी वन्डरवुमेन हरि खनालले लिएका छन् । यो टिममा सीता रानामगर मर्की खेलाडी छिन् । यो खेल आगामी बैसाख ७ देखि १४ गतेसम्म हुनेछ । विराटनगरको बैजनाथपुर रंगशालामा हुने प्रतियोगिताका लागि अब खेलाडी भित्राउन अक्सन हुनेछ । अक्सनको मिति चाँडै घोषणा गर्ने आयोजकले जनाएको छ । आयोजकले उक्त खेलको सम्पुर्ण जानकारी फेरी पत्रकार सम्मेलन गरि जानकारी दिने जानकारी दिएको छ ।  
*********************************
- चैत्र ३, २०७५ रुपन्देहीमा सम्पन्न दोस्रो बुद्ध क्लासिक प्रथम प्रदेशस्तरीय (४ र ५) शारीरिक सुगठन, मेन्स फिजिक एण्ड बुमेन्स फिजिक प्रतियोगिता–२०७५ को उपाधि ह्यामर फिटनेश भैरहवाका बिनोद सुनारले जितेका छन् । फाइनल प्रतिस्पर्धामा ७० किलोग्राम तौलसमुहबाट विजेता हुँदै ओभरअलमा चार जना प्रतिस्पर्धीलाई पराजित गरेर सुनारले यो उपाधि जितेका हुन् ।  बडिबिल्डिङ एण्ड फिटनेश एसोसिएसन रुपन्देहीद्वारा आयोजित प्रतियोगितामा ५५ किलोग्राम तौल समूहमा डि–जायन्ट फिटनेस पोखराका नरजंग सुब्बा गुरुङ, ६० किलोग्राम तौल समूहमा एक्ट्रिम फिटनेस रुपन्देहीका नेत्रबहादुर थापा, ६५ किलोग्राम तौल समूहमा एक्ट्रिम फिटनेस रुपन्देहीका मानबहादुर राना, ७० प्लस किलोग्राम तौल समूहमा ब्रोन्जर फिटनेस एण्ड हेल्थ क्लब पोखराका किरण श्रेष्ठ प्रथम भएका थिए ।  यसैगरी प्रतियोगिताको मेन्स फिजिक्स १ सय ७० सेन्टिमिटर भन्दा कम उचाइतर्फ पावर जिम रुपन्देहीका राम नाथ कुवंर प्रथम भएका छन् । मेन्स फिजिक्सकै १ सय ७० सेन्टिमिटरभन्दा माथिको उचाइमा ए.ए. फिटनेश रुपन्देहीका सुबिन बिक प्रथम भए । महिला फिजिकतर्फको उपाधि भने निर्बोध एरोबिक एण्ड फिटनेस बुटवलकी मंजिला राजभण्डारीले हात पारेकी छिन् । प्रतियोगितामा प्रदेश नम्बर–४ तथा ५ का एक सय खेलाडीले प्रतिस्पर्धा गरेका थिए ।  
*********************************
- चैत्र २, २०७५ नेपालको राष्ट्रिय गीतका रचनाकार हुन्– व्याकुल माइला । उनको एउटा अर्को विशेषता पनि छ र त्यो हो– फुटबल प्रेम । माइला फुटबल भनेपछि हुरुक्कै हुन्छन् । उनी आफ्नो जन्म स्थान ओखलढुंगामा आफ्नै सक्रियतामा फुटबल प्रतियोगिताको आयोजना समेत गर्छन् । त्यो पनि उनकै नाममा अर्थात ब्याकुल माइला कप । केही समयअघि उनी प्रतियोगिताको तयारीका सिलसिलामा अखिल नेपाल फुटबल संघ (एन्फा) को सातदोबाटो स्थित कार्यालय पुगेका थिए । त्यहाँ उनले अध्यक्ष कर्माछिरिङ शेर्पालाई भेटे । खासमा माइला प्रतियोगिताका लागि एन्फाको सहयोग लिन त्यहाँ पुगेका थिए जहाँ अध्यक्ष शेर्पाले उनलाई फुटबलसम्बन्धी एउटा गीत लेख्न अनुरोध गरे । बाहिरतिर प्रत्येक देशको आफ्नै अलग फुटबल गीत हुन्छ । नेपालको भने फुटबल गीत थिएन, फुटबल प्रेमी माइलाले एन्फाको प्रस्ताव मानिहाले र अहिले तयार भएको छ, ‘फुटबल...फुटबल...फुटबल’ शीर्षकको फुटबल गीत जसमा संगीत भरेका छन्, प्रदीप बम्जनले । अब जति बेला नेपाली राष्ट्रिय टिमले खेल्नेछ, त्यहाँ यो गीत पक्कै बज्नेछ ।   
*********************************
- फाल्गुन २७, २०७५ आज अन्तर्राष्ट्रिय महिला दिवस । विश्व खेलकुद इतिहासमा यस्ता केही महिला खेलाडी छन्, जसको प्रभाव अत्यधिक छ । अझ भनौं, यिनै महिला खेलाडीहरू विश्व खेलुकदलाई आफू अनुकूल फेर्न सफल रहे । उनीहरूको उपस्थितिबिना अहिलेको विश्व खेलकुद वर्तमान स्थितिमा आउने थिएन । यी महिला खेलाडीको योगदान खेलकुदमै मात्र सीमित रहेन । यसको प्रभाव समग्र समाजमा पनि पर्‍यो ।   गल्फमा पुरुष जति सफल हुन सक्छ्न, महिला पनि उत्तिकै सफल हुन सक्छन् भन्ने सबैभन्दा राम्रो उदाहरण हुन्— एनिका सोरेन्सटम । एनिकाले १८ वर्ष गल्फ कोर्समा बिताइन् र त्यसक्रममा ७२ एलपीजीए तथा १२ इन्टरनेसनल उपाधि जितिन् । उनी जुनियर स्तरमा टेनिस र फुटबलमा पनि उत्तिकै राम्रो खेलाडी थिइन् । एनिकाले खास नाम कमाएको खेल गल्फ नै थियो र त्यस क्रममा उनी पुरुष खेलाडी सरह नै चर्चामा रहिन् ।  शीतकालीन खेलकुदले पाएको सबैभन्दा ठूला नाम हुन्छन्— बोनी ब्लेयर । उनलाई स्पिड स्केटरमा अहिलेसम्मकै महान खेलाडी मानिन्छ । ब्लेयरले ६ वटा शीतकालीन ओलम्पिक पदक जितेकी छिन्, जसमा ५ वटा स्वर्ण पदक छन् । शीतकालीन खेलकुदमा उनलाई अमेरिकी खेलकुद इतिहासकै सर्वाधिक सफल खेलाडी मानिन्छ । उनकै कारणले हिउँमा खेलिने खेल अमेरिका, क्यानाडा तथा अरू प्रमुख युरोपेली देशमा लोकप्रिय भएको मानिन्छ ।  महिला टेनिसमा स्टेफी ग्राफ जत्तिको लोकप्रिय खेलाडी विरलै होलान् । विश्व टेनिसमा पुरुष मात्र सुपर स्टार हुने समयमा यी जर्मन खेलाडीले पनि त्यही प्रतिष्ठा आत्मसात् गरिन् । कीर्तिमान २२ ग्रान्ड स्लाम उपाधि जितेकी ग्राफ सर्वाधिक लामो समय नम्बर १ खेलाडी रहिन् । अहिले पनि महिला टेनिस भनेपछि ग्राफको नाम आइहाल्छ । अहिलेको पुस्ताका जति पनि महिला खेलाडी छन्, प्रायः सबैको आदर्श ग्राफ नै हुन् ।   बिल्ली जिन किङ्ग तिनै खेलाडी हुन्, जसले वुमन्स टेनिस एसोसियसन (डब्लूटीए) स्थापना गरिन् । उनले आफ्नो खेल जीवनमा कुल ३९ ग्रान्ड स्लाम उपाधि जितिन, जसमा १२ एकल उपाधि समावेश छ । उनले आफू खेलुन्जेल पुरुष र महिलाको समान अधिकारका लागि लडिन् । उनी महिला खेलाडी पनि पुरुष जक्तिकै हुने दाबी गर्थिन् र त्यस त्रममा पुरुष खेलाडीलाई आफूविरुद्ध खेल्ने चुनौती पेस गर्थिन् । उनलाई सेक्स वारको प्रतीकसमेत मानिन्छ ।  महिला टेनिसमा सेरेना विलियम्सलाई पुरुष खेलाडी जत्तिकै खेल्न सक्ने खेलाडी मानिन्छ । उनको शारीरिक बनावट नै त्यस्तै छ । उनको खेल पनि उत्तिकै अब्बल दर्जाको छ, अन्यथा उनले सर्वाधिक ग्रान्ड स्लाम उपाधि जित्ने खेलाडीको सूचीमा स्टेफी ग्राफलाई पछाडि पार्ने थिइनन् । अमेरिकाकी यी अश्वेत खेलाडीलाई महिला विश्व टेनिसकै सर्वाधिक सफल खेलाडी मानिन्छ । उनी अहिलेसम्म पनि सक्रिय छिन् र सन्यास लिंदासम्म उनको नाममा अरू धेरै कीर्तिमान थपिइसक्नेछ ।  सेरेना विलियम्स र स्टेफी ग्राफले जुन सफलता प्राप्त गरे, त्यसको जग बसाउने खेलाडी हुन्— मार्टिना नभ्रातिलोभा । उनी चरम शीतयुद्धका बेला तत्कालीन साम्यवादी चेकोस्लाभाकिया छाडेर अमेरिका गइन् र अमेरिकाकै लागि टेनिस खेलिन् । उनको त्यो काम त्यति बेला अदम्य साहसको प्रतीक थियो । उनी समलिंगी महिलाको अधिकारका लागि लड्ने प्रखर खेलाडीसमेत हुन् । मार्टिना सामान्य महिला पनि शारीरिक रूपमा फिट हुनुपर्छ भन्ने धारणा राख्छिन् ।  विश्व एथलेटिक्समा उनी फ्लो जो नामले बढी चिनिइन । यी अमेरिकी खेलाडी विश्व एथलेटिक्समा सबैभन्दा तीव्र गतिको धाविकाका रूपमा चर्चित रहिन् । सन् १९८८ को सोल ओलम्पिक्समा उनले सय तथा दुई सय मिटर दुवैमा स्वर्ण पदक जितेर विश्व खेलकुदमा तहल्का मच्चाइन् । उनले एथलेटिक्समा फेसन पनि भित्र्याइन्, तर उनको ३८ वर्षको उमेरमै निधन भयो । जोन्सलाई महिला एथलेटिक्समा ग्ल्यामर प्रवेश गराउने श्रेयसमेत जान्छ ।  फिफाले निकालेको विश्वका उत्कृष्ट १ सय २५ खेलाडीको सूचीमा पर्ने दुर्लभ महिला फुटबल खेलाडी हुन्— मिया ह्याम । यो सूचीमा दुई महिला खेलाडी मात्र छन् । विश्व महिला फुटबलले पाएको अहिलेसम्मकै सबैभन्दा ठूला स्टार हुन्— मिया ह्याम । उनी १५ वर्षकै उमेरमा अमेरिकी टिममा परिसकेकी थिइन् र संन्यास लिनुअघिसम्म आफूलाई प्रत्येक पटक सफल सावित गरिन् । अमेरिकामा महिला फुटबलको जग बसाउने श्रेय पनि उनैलाई जान्छ ।   
*********************************
- फाल्गुन २६, २०७५ सहारा क्लबले पोखरामा आयोजना गरेको १७ औं संस्करणको आहा रारा गोल्डकप फुटबल प्रतियोगिताको उपाधि थ्रीस्टार क्लबले जितेको छ । पोखरा रंगशालामा भएको फाइनलमा त्रिभुवन आर्मी क्लबलाई सडन डेथमा पराजित गर्दै थ्रीस्टारले उपाधि हात पारेको हो । गतवर्ष उपविजेता भएको थ्रीस्टारले योसँगै आहा रारामा पाँचौं पटक उपाधि जितेको छ । चौथो पटक फाइनलमा पुगेको त्रिभुवन आर्मी क्लब भने फेरि एक पटक अभागी सावित भयो । खेलको ५ औं मिनेटमै आर्मीले अग्रता लिए पनि त्यसलाई जोगाउन नसक्दा चौथो पटक फाइनल पुगेर पनि उपाधि चुम्ने उसको सपना अधुरै रह्यो । आर्मी सातौं, आठौं र चौधौं संस्करणमा समेत फाइनलमा पुगेको थियो । थ्रीस्टारले पाचौं, नवौं, एघारौं तथा तेह्रौं संस्करणको आहा–रारा गोल्डकपको उपाधि जितेको थियो । थ्रीस्टार स्रौह्रौं संस्करणको उपविजेता समेत हो । सडनडेथमा थ्रीस्टारका मिक्छेन तामाङको पेनाल्टी प्रहार निर्णायक बन्न पुग्यो । आर्मीका विकास खवासको प्रहार भने थ्रीस्टारका गोलरक्षक एलन न्यौपानेले रोकेका थिए ।  फाइनलमा म्यान अफ दि म्याच थ्रीस्टारका एलन न्यौपाने घोषित भए । उनले सर्वोत्कृष्ट खेलाडीका साथै उत्कृष्ट गोलकीपरको पुरस्कार प्राप्त गरे । सर्वाधिक गोलकर्ताको पुरस्कार प्रतियोगिता अवधिभर तीन गोल गरेका थ्रीस्टारका अनिल गुरुङले जिते । आर्मीका बिमल पाण्डे उत्कृष्ट डिफेन्स, सन्तोष तामाङ उत्कृष्ट मिडफिल्डर, नवयुग श्रेष्ठ उत्कृष्ट स्ट्राइकर तथा थ्रीस्टारका मेघराज केसी उत्कृष्ट प्रशिक्षक घोषित भए । अनुशासित टिमको पुरस्कार एपीएफले हात पार्‍यो । फागुन ९ गते प्रारम्भ भएको यो प्रतियोगितामा १० वटा टिमको सहभागिता थियो ।  
*********************************
- फाल्गुन २३, २०७५ नेपाली फुटबलमा सबैभन्दा बढी कमाउने खेलाडीमा हुन्— रोहित चन्द । उनले हालै मात्र इन्डोनेयिाली लिग च्याम्पियन पर्सिजा जाकार्तासँग नयाँ अनुबन्ध गरेका छन् र तय छ, उनको पारिश्रमिकमा अत्याधिक वृद्धि भएको छ । त्यसो त रोहितले अहिलेसम्म आफ्नो आम्दानी यति नै छ भनेर जानकारी दिएका छैनन्, तर त्यो रकम ८ देखि ९ हजार डलरबीच भएको अनुमान गरिन्छ । यस हिसाबले रोहितले महिनाको कम्तीमा पनि १० लाख रुपैयाँ प्राप्त गर्नेछन् ।  रोहितकै जादुयी प्रदर्शनको मद्दतले पर्सिजा जाकार्ताले पहिलो पटक लिगको उपाधि जितेको थियो । त्यस क्रममा रोहित लिगकै उत्कृष्ट खेलाडीसमेत घोषित भए । त्यस लगतै नेपाल फर्किएका रोहितले क्लबसँग नयाँ अनुबन्ध गर्ने हो भने पारिश्रमिक बढाउनुपर्ने माग राखे । क्लबले त्यसलाई मानेन् । त्यसको प्रमुख कारण क्लबले भित्र्याएका नयाँ प्रशिक्षक इभान कोलेभ हुन् । ती प्रशिक्षकले सुरुमा अर्कै विदेशी खेलाडीलाई क्लबमा भित्र्याए ।  यद्यपि उनी सफल भएनन । नतिजा क्लबले रोहितलाई उनको नयाँ माग अनुसार अनुबन्ध गर्न तयार हुनुपर्‍यो । त्यसको अर्थ रोहितले क्लबका लागि अब एएफसी कप पनि खेल्नेछन् । यो एसियाली फुटबलकै सबैभन्दा ठूलो क्लब प्रतियोगिता हो । रोहित क्लबका समर्थक माझ निकै लोकप्रिय छन् । क्लबले अनुबन्ध नगरेपछि ती समर्थकले रोहितलाई फिर्ता ल्याउनु पर्छ भनेर सामाजिक संजालमा अभियान नै चलाएका थिए । जाकार्ता घुम्ने क्रममा रोहितको पछाडि समर्थकहरूको भीड नै लाग्ने बताइन्छ ।   
*********************************
- फाल्गुन २२, २०७५  त्रिशूली नदीमा आयोजित तेस्रो संस्करणको राष्ट्रिय र्‍याफ्टिङ प्रतियोगिताको उपाधि नेपाल र्‍याफ्ट एन्ड कायक क्लब फिस्लिङ ए ले हात पारेको छ । प्रतियोगितामा समावेश स्प्रिन्ट, स्लालम तथा डाउन रिभर रेस गरी तिनै विधामा उत्कृष्ट प्रदर्शन गर्दै फिस्लिङ ए ले उक्त उपाधि जितेको हो ।  नेपाल र्‍याफ्टिङ एण्ड क्यानोइङ एसोसियसनको आयोजनामा चितवनको फिस्लिङ स्थित त्रिशूली नदीमा सम्पन्न प्रतियोगितामा ११ टीमले सहभागिता जनाएका थिए । तीनदिन चलेको प्रतियोगितामा प्याडल नेपाल बी टिम द्वितीय स्थान हासिल गर्न सफल भयो भने नेपाल कायक क्लबले तृतीय स्थान हासिल गर्‍यो ।  सातौं राष्ट्रिय कायाकिङ स्लालम प्रतियोगिताको उपाधि भने बिक्रम गुरुङले हात पारे । निर्धारित २ किलोमिटर दूरी ८४ सेकेन्ड ६९ सेकेन्डमा पार गर्दै गुरुङले उपाधि जितेका हुन् । उक्त विधामा सुरजन तामाङ द्वितीय भए भने रमेश गुरुङले तृतीय स्थानमा चित्त बुझाए । यो विधामा दुई महिलासहित २७ जना खेलाडीले प्रतिस्पर्धा गरेका थिए ।   
*********************************
 नेफाली महिला क्रिकेट टिम थाइल्यान्ड स्म्यास ट्वान्टी–२० त्रिकेट प्रतियोगितामा उपविजेता भएर स्वदेश फर्किएको छ । पछिल्लो समय खासै नतिजामुखी बन्न नसकेको यो टिमले लगातार सेमिफाइनलमा हार बेहोर्दै आएको थियो । राउन्ड रोबिन प्रतियोगितामा पनि यस्तै देखिएको थियो । थाइल्यान्ड स्म्यास ट्वान्टी–२० क्रिकेट प्रतियोगिताले भने नेफाललाई महिला क्रिकेटमा समेत खुड्किलो चढ्ने आशा जगाएको छ । अब हुने विश्व ट्वान्टी–२० त्रिकेट प्रतियोगिताको एसिया छनोटको तयारीका लागि नेपाल यो प्रतियोगितामा सहभागी भएको थियो । लगातार ५ खेल जितेपछि नेपाल फाइनलमा पुगेको थियो भने घरेलु टिम थाइल्यान्डसँग ७० रनले पराजित भएपछि नेपाल उपाधिबाट चुकेको थियो । नेपाली महिला क्रिकेट टिमका प्रशिक्षक विनोद दास भन्छन्– ‘विगतको प्रदर्शनको तुलनामा यसपटकको प्रदर्शन उत्तम रह्यो । झन्डै डेढ वर्षपछि नेपालले महिला क्रिकेटको प्रमुख प्रतियोगिता खेलिरहेको थियो । त्यसमा राम्रो मात्र नभएर एकताबद्ध प्रदर्शन देखाउन सफल भयो । प्रदर्शनमा अप्स एन्ड डाउन देखिएन, एकरूपको प्रदर्शनले नेपाललाई फरक र फिट साबित गर्‍यो ।’  सन् २००७ मा एसीसी वुमन ट्वान्टी–२० खेल्दै नेपालले मलेसियाबाट अन्तर्राष्टिय क्रिकेटको मात्र प्रारम्भ गरेको थियो । प्रथम खेलमै फाइनलमा पुग्न सफल नेपाली महिला क्रिकेट टिमले त्यसको १२ वर्षपछि माक्र बल्ल अर्को अन्तर्राष्टिय खेल खेलेको हो । महिला त्रिकेट टिमकी कप्तान रुविना क्षेत्रीका अनुसार यसपटकको खेल अहिलेसम्मकै उत्कृष्ट साबित भयो । क्षेत्री भन्छिन्–यसपटकको टिम समन्वय र खेलाडीहरूमा सफलताको भोकलगायत राम्रो गर्नुपर्छ भन्ने इख तथा विनोद दासजस्ता उत्कृष्ट प्रशिक्षकको गाइडेन्सले प्रदर्शनलाई उत्कृष्ट र लक्ष्यमुखी बनाउन सफल भयो । प्रशिक्षक विनोद दास भने आफूलाई यो खेलले कुनै आश्चर्यचकित नबनाएको तर्क गर्छन् ।   यसअघि आफूले अन्य कुनै महिला क्रिकेट टिमको स्तर नदेखेको बताउने विनोद त्यसै कारण अगाडि कुनै प्रतिक्रिया नजनाएको खुलासा गर्छन् । अहिले हेर्दा उनलाई थाइल्यान्डलाई कुनै टिमले चुनौती दिन्छ भने त्यो नेपाल मात्र हो भन्ने पक्का भएको छ । आफैंलाई विश्वास गर्न र थप मेहनत गर्न सकियो भने थाइल्यान्डलाई समेत जित्न गाह्रो छैन भन्नेमा विनोद विश्वस्त देखिन्छन् ।  यता टिमकी कप्तान रुविना क्षेत्री विनोदकै प्रशिक्षणका कारण खोलाडीहरूले मानसिक तथा शारीरिक रूपमा आफूलाई तरोताजा र तम्तयार राख्न सकेको बताउँछिन् । अनुभवले परिपक्व पूर्वखेलाडी भएकाले विनोदको प्रशिक्षण मात्र नभई अभिभावकत्वसमेत प्रशंसनीय रहेको टिमको अनुभव छ र पनि फाइनलमा आफूहरू केही नर्भस भएको र त्यसबाट थप धेरै कुरा सिकेर आएको रुविनाको भनाइ छ ।    यसपटकको प्रदर्शनलाई लिएर विगतमा नेपालसँग खेलेका जितहरूले नेपाल अहिले फरक र फिट छ भन्ने फ्रतिक्रिया दिए । त्रिकेटमा थाइल्यान्ड निकै अगाडि छ । सीपका हिसाबले हामी उनीहरूभन्दा त्यति टाढा छैनौं । दुवै टिमका खेलाडीमध्ये हाम्रै टिम बलियो देखिन्छ । ठूलो लिगमा लगातार राम्रो टिमसँग खेलिरहेका उनीहरू निश्चय पनि हामीभन्दा राम्रा हुने भैहाले । वर्ल्डकप नजिकिँदै गएकाले हामीले आफूलाई अझ निखारेर अघि बढ्नुपर्ने चुनौती छ । यो टिममा म सर्वप्रथम त मानसिक परिवर्तनमा केन्द्रित रहें । अन्तिम चरणको खेलमा खेलाडीहरू मानसिक दबाबमा परेजस्तो लाग्यो । अलिकति हतास पनि देखें । फाइनलमा अगाडिका खेलमा देखाएजस्तो सामान्य स्किलसमेत हराएको पाएँ । बलियो टिमसँग खेल्दा त्यस्तो हुनु अस्वाभाविक होइन । केही सिकेरै आउने उद्देश्य थियो जानुअघि पनि । अब हामीले तयारीका साथ डटेर खेल्नुपर्छ । क्रिकेट संघको अभावमा खेलाडीहरूलाई लामो क्याम्प राख्न समस्या थियो तर अहिले जेजति कार्यक्रम बनाएर पठाइएको छ सबै स्वीकृत भएर आएका छन् । अब त्यो समस्या पनि कम भएको छ । अबको तयारी हामी विशेष तरिकाले गर्नेछौं ।     यसपटकको खेलमा जितको भोक र इखसँगै एउटा निश्चित उद्देश्य पनि थियो जबकि पहिले ती दुवै हुन्थे तर उद्देश्य हुँदैनथ्यो । विनोद दास जस्ता यो क्षेत्रमा दक्ष र परिपक्व प्रशिक्षक हुनुले हामीलाई नयाँ जीवन प्रदान गरेको छ । यही क्षेत्रमा राम्रोसँग भिजेको व्यक्ति भएकाले उहाँले हामीलाई मानसिक एवं शारीरिक दुवै हिसाबमा बुझेर सोहीअनुसार प्रशिक्षण दिनुभयो । हामीले कस्तो स्थितिमा के गर्ने भन्ने स्किलहरू सिक्यौं । फाइनलमा हामी नर्भसनेसका कारण चुकेको भन्छु म । प्रयास गर्दागर्दै सधैजस्तो भएन । बिग टिमसँग खेल्दा पहिले टिम होइन राम्रो क्रिकेट खेल्नुपर्छ भनेर दिमाग लगाउनुपर्छ । ट्वान्टी–२० विश्वकप को म्याच अभ्यासजस्तो पनि थियो यो हाम्रा लागि । हामीले यसपटक जितेर भन्दा पनि सिकेर आएका छौं । १५ दिनको अभ्यासले यो स्थानमा सुरक्षित रह्यौं भने अब हामी थप तयारीका साथ विश्वकप ट्वान्टी–२० मा सहभागी हुने प्रयास गर्नेछौं ।  
*********************************
- नेपाली महिला क्रिकेट टोलीकी कप्तान रुविना क्षत्रीलाई थाइल्यान्डबाट फर्कंदा काठमाडौँ विमानस्थलमा फूलमाला लिएर आउलान् भन्ने आश थिएन । भयो पनि त्यस्तै । भलै, नेपाली महिला क्रिकेट टोलीसँग प्रमाण देखाउन विजेता ट्रफी थिएन । दुई महिने अन्तरालमा १२ मध्ये १० खेलमा जित निकाल्दै उच्च प्रदर्शन गरेको महिला क्रिकेट टोली अरुजस्तै सम्मानको हकदार भने पक्कै थियो । थाइल्यान्डमा एसियाली क्षेत्रको आईसीसी वुमन वल्र्डकप छनोट खेलेर आएको नेपाली टोली रुविनाको हयाट्रिकसँगै नेरी थापाको पाँच विकेटको कीर्तिमान पनि सँगै लिएर १६ फागुनमा स्वदेश फर्कियो । छनोट चरणमा थाइल्यान्डबाहेक सबै राष्ट्रलाई हराएर दोस्रो स्थान ओगट्दै नेपालले प्रतियोगिता टुंग्याएको थियो । आईसीसीको नियमअनुसार एसियाली क्षेत्रबाट एउटा मात्र टिम छनोट हुने भएकाले पहिलो हुने थाइल्यान्ड ग्लोबल क्वालिफायरमा छनोट भएको थियो । सीमित स्रोत-साधन र छोटो अवधिको तयारीले पनि नेपाली क्रिकेटरले गरेको प्रदर्शन उच्च थियो । घरेलु महिला क्रिकेट प्रतियोगिता नै कम हुने हाम्रोजस्तो राष्ट्रमा उनीहरुको यो उडान परखयोग्य छ । नेदेखेर हो या हेर्दै नहेरेर, ६ फागुनदेखि १० दिनसम्म चलेको प्रतियोगिता खेलेर फर्केको महिला टोलीलाई स्वागत गर्न कुनै पनि खेल पदाधिकारी तथा सरोकारवाला उपस्थित भएनन् ।   समग्र क्रिकेट विकासका लागि महिला क्रिकेटमा पनि लगानी बढाउँदै घरेलु प्रतियोगितामा निजी क्षेत्रको प्रभावी लगानी आवश्यक रहेको प्रशिक्षक विनोद दास बताउँछन् । क्रिकेट विकासमा समर्थक र मिडियाको सहयोग उच्च रहेकाले 'को लिन आयो अथवा आएन' भन्ने प्रश्न तपसिलमा छाड्न प्रशिक्षक दासले आग्रह गरे । थाइल्यान्डबाट फर्किएको नेपाली महिला टोलीसँग थिएन त, एउटा विजेता ट्रफी । दासका अनुसार क्रिकेट उच्च स्तरमा पुग्यो भने सबै त्यसको पछि लाग्ने गरेको उदाहरण पर्याप्त नै छन् । कप्तान रुविना भने आफ्नो फरक मत  राख्छिन्, "घरेलु क्रिकेटको यो असमान संरचना सुधार नगरुन्जेल खेललाई निरन्तरता दिन असम्भव छ ।"प्रकाशित: फाल्गुन २०, २०७५ 
*********************************
- फाल्गुन २०, २०७५ दोस्रो नेपाल च्याम्पियन राष्ट्रिय शारीरिक सुगठन प्रतियोगिताको उपाधि ग्यालेक्सी फिटनेश, झापा(विर्तामोड)का ललित धिमालले जितेका छन् । एलाइनेट जिमको आयोजनामा शनिबार धरान, सभागृहमा सम्पन्न प्रतियोगितामा ओभरअल राउण्डमा पनि प्रथम हुँदै धिमाालले नेपाल च्याम्पियनको उपाधि जितेका हुन् ।  प्रतियोगितामा उनी ७५ केजी वजन समूहमा सहभागी भएका थिए । प्रतियोगितामा एलाइनेट जिम धरानका मनिष लिम्बू दोस्रो भए भने ग्यालेक्सी फिटनेस झापाका सुमन लिम्बू तेस्रो भए । मनीष ७० केजी तथा सुमन ६५ केजी समूहबाट प्रथम हुँदै ओभरअल राउण्डमा पुगेका थिए ।  प्रतियोगितामा बुटवलका विजेन्द्रमान श्रेष्ठले वेष्ट पोजर, न्यू फ्लेक्स एन्ड फिटनेस काठमाण्डौका नरेश मालाकारले मोष्ट मस्कुलरमेन तथा देवीबहादुर बस्नेतले बेष्ट इम्प्रुभरको पुरस्कार प्राप्त गरे ।   
*********************************
- फाल्गुन १८, २०७५ नेपाली क्रिकेटमा अब कहीं कतै निकै खराव स्थितिको उदाहरण दिनु प¥यो भने संजय श्रेष्ठको भनाइ उद्धृत गरिनेछ । काठमाडौं गोल्डेन्सका व्यवस्थापक संजयले भनेका थिए, ‘फ्रेन्चाइज लिग हो, खेल्न मन लागे खेलिन्छ, मन लागेन भने खेलिंदैन ।’ यसलाई हदसम्मको कुतर्कका रूपमा सम्झिइनेछ, किनभने उनले भने जस्तै हुने हो भने अब नेपालमा कुनै पनि प्रकारको प्रतियोगिता हुन सक्नेछैन । भए पनि त्यो पूरा हुन सक्दैन, कसैलाई के चित्त बुभ्mदैन र टिमले प्रतियोगिता नै बहिस्कार गर्नेछ ।  धनगढी प्रिमियर लिगको तेस्रो संस्करण सम्पन्न भएको छ । यसअघिका प्रतियोगिताको तुलनामा यसपटकको डीपीएल केही विवादास्पद रह्यो । विवादको मुख्य बिन्दु थियो— काठमाडौं गोल्डेन्स । रमेश सिलवालको काठमाडौं गोल्डेन्सका कप्तान हुन्, ज्ञानेन्द्र मल्ल अनि प्रशिक्षक राजु बस्नेत । यी सबै नेपाली क्रिकेटका ठूला नाम हुन् । यद्यपि यही टिमले दोस्रो क्वालिफायर बहिस्कार ग¥यो । काठमाडौंले महेन्द्रनगर युनाइटेडविरुद्धको निर्णायक खेल नै खेलेन ।  त्यसको नतिजा, महेन्द्रनगर फाइनलमा पुग्यो । काठमाडौंको यो कामले पूरा प्रतियोगिताको मज्जा किरकिरा पारिदियो, तर नेपाली क्रिकेट समर्थक अहिले बुझ्ने भैसकेका छन् र त्यसको उदाहरण हो— डीपीएलको फाइनल । सीवाईसी अत्तरिया र महेन्द्रनगरबीचको फाइनल हेर्न फाप्लाको मैदानमा खचाखच दर्शक थिए । कसैलाई पनि काठमाडौंको बहिस्कारका सम्बन्धमा सोच्ने फुर्सद भएन ।  फाइनलसम्म पुग्दा काठमाडौंको वहिस्कार सबैले बिर्सिसकेका थिए, फाइनलमा कसैले काठमाडौंको कमी महसुस गरेनन् । बरु फाइनल गज्जबको रह्यो जसमा अत्तरिया ३ विकेटले विजयी भयो । पहिले ब्याटिङ गरेको महेन्द्रनगरले १ सय २४ रनको लक्ष्य तय गरेको थियो । त्यसलाई अत्तरियाले १९ दशमलव ५ ओभरमा पूरा ग¥यो । फाइनलमा हुनु पर्ने सबै रोमाञ्चक कुरा उक्त खेलमा थियो । त्यसैले पनि काठमाडौंको बहिस्कार ओझेलमा प¥यो ।  काठमाडौंको बहिस्कारले अनेकन प्रश्न भने उठाएको छ । पहिलो प्रश्न, काठमाडौंले किन बहिस्कार ग¥यो ? टिम मालिक सिलवालका अनुसार यसको मुख्य कारण, भारतीय खेलाडी अंकित दवासमाथि लागेको बलिङ प्रतिबन्ध नै हो । उनीहरूको दाबी छ— अंकितमाथि यसरी प्रतिबन्ध लगाउन पाइँदैन, उनी भारतको माथिल्लो स्तरमा खेलिसकेका खेलाडी हुन् । काठमाडौंले प्रतियोगितामा तय गरेको यात्राका क्रममा एक प्रकारले अंकित नै निर्णायक खेलाडी थिए ।  उनलाई प्रतिबन्ध लगाउने काम प्रतियोगिताको प्राविधिक कमिटीले गरेको थियो । त्यसका प्रमुख तथा अन्तर्राष्ट्रिय रेफ्री बुद्धि प्रधानका अनुसार अंकितको डेलिभरी एक्सन नै गलत छ । यस विषयमा कमिटीले काठमाडौंलाई पनि जानकारी दिएको थियो, तर टिमले उनलाई लगातार खेलाइरह्यो, त्यसैले प्रतिबन्ध बाहेक अर्को विकल्प थिएन् । कमिटीले अन्तर्राष्ट्रिय क्रिकेट काउन्सिलसम्म नै यो गुनासो पु¥याएपछि अब अंकितको खेल जीवन नै धरापमा परेको छ ।  प्रतियोगिताकै क्रममा एम्पायरको केही निर्णयमाथि पनि प्रश्न उठे, तर सबैको एउटै धारणा थियो, जस्तै स्थिति भए पनि काठमाडौंले यसरी प्रतियोगिता छोड्नु ठीक थिएन । नेपालका पूर्व कप्तान एलबी क्षेत्रीले भने जस्तै, पूरा घटनाक्रममा ‘यदि र तर’ भन्ने धेरै स्थान होलान, तर पनि बहिस्कार गर्ने काठमाडौंको निर्णय गलत हो । त्यसकै सफाइ दिने क्रममा व्यवस्थापक संजयले भनिहाले— हामीलाई मन लागे खेल्छौं, मन लागेन भने खेल्दैनौं ।  खासमा पूरा घटनाक्रमले प्रश्नमाथि प्रश्न नै उठाएको छ । आफ्नो टिमले किन खेलेन भन्ने कुरा कप्तान ज्ञानेन्द्र तथा प्रशिक्षक राजुले अहिलेसम्म भन्न सकेका छैनन् वा भन्न चाहेका छैनन । उनीहरूसँग यसलाई जायज भन्ने तर्क पनि छैन, बरु पूरा घटनाले उनीहरूको खेल जीवनमै एउटा दाग भने लागेको छ, जसलाई उनीहरूले पानीले धोएर हटाउन सक्नेछैनन् ।  नेपाली टिमका कप्तान पारस खड्कासँग मिलेर ज्ञानेन्द्रले पोखरा प्रिमियर लिग (पीपीएल) गरेका हुन् । ज्ञानेन्द्रको व्यवस्थापन कम्पनीको मद्दतमा अरू प्रतियोगिता पनि हुन्छन् । डीपीएल र पीपीएलसँगै नेपालमा तेस्रो फ्रेन्चाइज क्रिकेट पनि हुन्छ, एभरेस्ट प्रिमियर लिग (ईपीएल) । ईपीएलका आयोजक आमिर अन्तर हुन् भने डीपीएलका सुवास शाही । अब के आरोप पनि लगाउन थालिएको छ भने ईपीएल र डीपीएललाई असफल बनाउन नै पारस र ज्ञानेन्द्रले यस्तो काम गरेका हुन् । पछिल्लो ईपीएलमा पारसले प्रतियोगिताको कडा आलोचना गरेका थिए ।  अहिले ज्ञानेन्द्रले डीपीएल नै बहिस्कार गरेका छन्, त्यसलाई असफल बनाउन । त्यसको अर्थ, उनीहरूको काम भनेको पीपीएल मात्र राम्रो भनेर सिद्ध गर्नु हो । त्यसो त कम्तीमा पारस र ज्ञानेन्द्रले यस्तोसम्म गर्छन् भनेर सोच्न पनि सकि“दैन । उनीहरूको उद्देश्य कहिल्यै नेपाली क्रिकेटलाई बिगार्नु हुने छैन, किनभने उनीहरू अहिले जहाँ जस्तो स्थितिमा छन्, त्यो क्रिकेटकै कारणले छन् ।  बहिस्कारकै क्रममा काठमाडौंले यसपटकको प्रतियोगिताका लागि प्रयोगमा आएको फाप्ला मैदानको पनि आलोचना गरेको थियो । काठमाडौंको दाबी छ, यो मैदान अन्तर्राष्ट्रिय स्तरको छैन । उक्त दाबीलाई पनि धेरैले राम्रो मानेनन्, बरु एउटा नयाँ मैदान अस्तित्वमा आएकोमा नेपाली क्रिकेट खुसी नै भयो । अबदेखि नेपालमा माथिल्लो स्तरको क्रिकेट हुन सक्ने एउटा राम्रो मैदानको विकास भएको छ, जहाँ आवश्यक पूर्वाधारको विकास गरिनेछ र साँच्चैको अब्बल दर्जाको अन्तर्राष्ट्रिय मैदान तयार हुनेछ ।  यसअघि डीपीएलका दुवै सुरुवाती संस्करण एसएसपी क्रिकेट ग्राउन्डमा सञ्चालन भएका थिए । फाप्ला मैदान धनगढी उपमहानगरपालिका–३ को मोहन नदीको किनारमा छ । आयोजक धनगढी क्रिकेट एकेडेमीले दुई वर्षअघि नै ‘ड्रिम फाप्ला’ अभियान सुरु गरेको थियो । त्यस क्षेत्रको सबैभन्दा महत्वाकांक्षी क्रिकेट योजना हो— फाप्ला क्रिकेट मैदान र अहिले त्यसले रंग देखाउन थालेको छ । सुदूरपश्चिम प्रदेश सरकारले फाप्ला क्रिकेट मैदानको स्तरोन्नतिका लागि यो चालू आर्थिक वर्षमा ५ करोड रुपैयाँ विनियोजनसमेत गरेको छ ।   
*********************************
 पिंकाथन काठमाडौंको तेस्रो संस्करणको उपाधि सशस्त्र प्रहरीकी कान्छीमाया कोजुले जितेकी छन् । यसपटक पनि मुख्य प्रतिस्पर्धा हाफ म्याराथनमा सशस्त्र प्रहरीकी कोजु विजयी हुँदै लगातार तेस्रो पटक उपाधि जितेर ह्याट्रिक गरेकी हुन् । यसअघिका दुई प्रतियोगितामा पनि कान्छीमायाले नै उपाधि जितेकी थिइन् । सशस्त्रकी कान्छीमायाले निर्धारित दूरी १ घण्टा २१ मिनेट ४४ सेकेन्डमा पुरा गर्दै उपाधि उचालेकी हुन् । यो स्पर्धामा नेपाल प्रहरीकी राजपूरा पछाई दोस्रो भईन् भने सशस्त्रकै पुष्पा भण्डारी तेस्रो भइन् । हाफ म्याराथनमा प्रथमलाई ५१ हजार, दोस्रोलाई ३१ हजार तथा तेस्रोलाई २१ हजार रुपैयाँ प्रदान गरिएको थियो । १० किलोमिटरतर्फ सशस्त्रकी सन्तोषी श्रेष्ठ प्रथम, चन्द्रा राउत दोस्रो तथा सरस्वती कडायत तेस्रो भए । विजेताले ३१ हजार, दोस्रो हुनेले २१ हजार तथा तेस्रोले ११ हजार नगद पुरस्कार हात पारे । ५ किलोमिटरतर्फ सामना कार्की प्रथम भइन् भने ११ हजार नगद पुरस्कार जितिन् । यसैगरी फूलमती राना दोस्रो भईन् भने काजल विष्ट तेस्रो । ३ किलोमिटर दौडमा सानुका थापा प्रथम हुँदा स्वस्तिका श्रेष्ठ दोस्रो तथा प्रतिमा कार्की तेस्रो भए । विजेतालाई प्रहरी महानिरीक्षक सर्वेन्द्र खनालसहित बलिउड सुपर मोडल मिलिन्द सोमन, नेपाल ओलम्पिक कमिटी उपमहासचिव राजीव श्रेष्ठलगायतका अतिथिले पुरस्कार वितरण गर्नुभयो । महिला सशक्तिकरण र स्वास्थ्यप्रति जनचेतना जगाउने उद्देश्यले भारतीय सुपर मोडेल, फिटनेस गुरु तथा बलिउड अभिनेता मिलिन्द सोमनले पिंकाथन अभियान शुरु गरेका हुन् । भारतको सबैभन्दा ठूलो महिला दौड प्रतियोगिता पिंकाथन विगत तीन वर्षदेखि नेपालमा पनि भइरहेको छ । नेपालमा लेजर पोर्ट नेपालले यो इभेन्ट गर्दै आएको छ । पिंकाथन काठमाडौंको तेस्रो संस्करणमा २ हजार ५ सय महिला सहभागी भएको लेजर पोर्ट नेपालका प्रबन्ध निर्देशक नमराज जोशीले जानकारी दिनुभयो । प्रहरी प्रधान कार्यालय नक्सालमा इभेन्ट भएको हो ।  
*********************************
- फाल्गुन ११, २०७५ नेपाली फुटबलले पाएको सबैभन्दा ठूला स्टार मानिन्छन्— हरि खड्का । उनकै नाममा छ, नेपाली राष्ट्रिय टिमका लागि सर्वाधिक गोल गरेको कीर्तिमान । खेलाडी छँदा उनी नेपाली टिममा पर्ने नियमित खेलाडी थिए नै, सँगै उनले कप्तानीसमेत गरे । उनकै समयमा पुलिसको टिमले लगातार एकपछि अर्को प्रतियोगिता जितेको थियो । पुलिस फुटबलको इतिहासमा उनी सहभागी टिमलाई अहिलेसम्मकै उत्कृष्टमध्ये एक भन्न सकिन्छ । खेल्न छाडेपछि उनी प्रशिक्षक भए— पुलिस टिमकै, तर उनी जति सफल खेलाडी थिए, उत्तिकै असफल प्रशिक्षक सावित भए । खड्काको नेतृत्वमा पुलिस टिमले जति पनि प्रतियोगिता खेल्यो, त्यसमा कहिल्यै राम्रो गर्न सकेन । पछि उनले पुलिस छाडे र उनलाई जिम्मा दिइयो, नेपाली महिला राष्ट्रिय फुटबल टिमको । हरिको भाग्यले कसरी कोल्टे फेरेको छ भने अब उनी नेपाली महिला राष्ट्रिय टिमका सबैभन्दा सफल प्रशिक्षक सावित भएका छन् । उनकै नेतृत्वमा हालै नेपालले भारतको भुवनेश्वरमा हिरो गोल्डकप खेल्यो र उप विजेता भयो । भारतसँगै म्यानमार र इरान पनि सम्मिलित उक्त प्रतियोगितामा नेपालले फाइनल यात्रा तय गर्नेछ भनेर कसैले पनि अपेक्षा गरेका थिएनन्, तर नेपालले सबै आलोचकलाई गलत सावित गर्दै लिग चरणमा भारत र इरानलाई हरायो । नेपाल फाइनलमा भने बलियो म्यानमारसँग पराजित भयो । नेपाल लिग चरणमा पनि म्यानमारसँगै पराजित भएको थियो । लिग चरणमै नेपालले भारतविरुद्ध प्राप्त गरेको जित महिला फुटबल इतिहासमै पहिलो थियो, त्यो पनि उसकै भूमिमा । नेपालले हरिको नेतृत्वमा राम्रो गरेको यो पहिलो अवसर भने होइन । यसअघि नेपाली महिला टिमले एएफसी वुमन्स ओलम्पिक छनौट–२०२० पनि खेलेको थियो र त्यसमा पनि दोस्रो चरण प्रवेश गर्न सफल भयो । अब नेपालसामु हुनेछ, विराटनगरमा हुने वुमन्स साफ च्याम्पिनसिपको चुनौती । तय छ, नेपाली खेलाडीहरू यो प्रतियोगिताका लागि निकै उत्साहित छन् र त्यसको एउटा कारण सफल प्रशिक्षक हरि पनि हुनेछन् ।   
*********************************
- फाल्गुन १०, २०७५ शिरमा कालो टोपी, भीमकाय शरीर । खचाखच दर्शकमाझ बडिबिल्डिङमा संसारकै सबैभन्दा वलिष्ठ शरीर भएका रोली विंकलार स्टेजमा झुल्किए । सिट्ठी र हुटिङका बीच उनले करिब ५ मिनेटसम्म स्टेजमै सुंगठित शरीरका विभिन्न पोज प्रस्तुत गरे । स्टेजको प्रस्तुतिपछि केही शब्द बोले । रोली मञ्चमा उक्लिएदेखि नै गर्माएको वातावरण जब उनी दर्शकदीर्घामा झरे त्यसपछि थप गर्मायो ।  शनिबार कमलादीस्थित प्रज्ञा भवनमा आईएफबीबी बडिबिल्डिङ प्रो–क्यालिफायरको मुख्य आकर्षकका रूपमा आफ्नो भीमकाय शरीरका लागि संसारभर प्रख्यात बडिबिल्डर रोलीले गेष्ट पोजरका रूपमा स्टेजमा प्रस्तुत भए । उक्त अवसरमा उनले सबैतिर घुमेर आफूसँग सेल्फी खिच्ने दर्शकको हुटहुटी पनि पूरा गरिदिए ।  आइएफबीबी बडिबिल्डिङ प्रो–क्यालिफायरका दौरान गेष्ट अपरियन्सका लागि रोली दुई दिनअघि मात्र काठमाडौं आएका हुन् । रोलीले आफ्ना प्रशंसकहरूको प्रशंसा गर्दै उनीहरूलाई धन्यवाद दिए । यस पटक थोरै समयका लागि भए पनि नेपाल आउन पाउँदा आफूलाई निकै खुसी लागेको बताउँदै अर्को पटक लामो समयका लागि नेपाल आउने उनले बताए ।  १ सय ३० किलोका रोली ५ फिट ७ इन्च अग्ला छन् । उनको हातको पाखुरा मात्र २४ इन्च, छाती ६० इन्च तथा खुट्टा ४८ इन्चको छ । उनको पिँडुला २० इन्च र गर्धन १९ इन्चको छ । उनी डच बिस्ट, दि विष्ट तथा सामुराईजस्ता उपनाम चर्चित छन् । सार्वजनिक कार्यक्रमहरूमा एकदमै कम देखिने रोली यो वर्ष पहिलो पटक नेपालको सार्वजनिक कार्यक्रममा देखा परेका हुन् । दुई पटकका धर्मश्री च्याम्पियन सानु गुरुङले आइएफबीबीको फ्रेन्चाइज नेपाल भित्र्याएर प्रो–क्यालिफायरमा गेष्ट पोजरका रूपमा उनलाई नेपाल ल्याएका हुन् ।   
*********************************
 महिलाको स्वास्थ्य अवस्थाप्रति उनीहरूलाई सचेत गराउने उद्देश्यले आयोजना हुँदै आएको पिंकाथन काठमाडौंको तेस्रो संस्करण आगामी भोलि फागुन ११ गते संचालन हुने भएको छ । नेपालकै सबैभन्दा ठूलो यो महिला दौडमा पाँच हजार महिला सहभागी हुने अपेक्षा गरिएको छ । बलिउडका सुपर मोडल मिलिन्द सोमनको लोककल्याणकारी संस्था युनाइटेड सिस्टर्स फाउन्डेसनले महिलामा हुने स्तन क्यान्सरविरुद्ध जनचेतना जगाउने उद्देश्यले भारतका विभिन्न ८ सहरमा यो दौड संचालन गर्दै आएकोमा तीन वर्षदेखि अन्तर्राष्ट्रिय संस्करणका रूपमा काठमाडौंमा समेत गर्न थालिएको हो । यो ‘फ्रेन्चाइज’ पिंकाथनलाई लिजर पोर्ट नेपालले नेपाल भित्र्याएको हो । गत वर्ष पिंकाथन नेपालको सद्भावना दूत नगमा श्रेष्ठ थिइन् । यसपटक पिंकाथनको सद्भावना दूतमा नीति शाहलाई नियुक्त गरिएको छ ।  दुई वर्षअघि नेपालमा पिंकाथन सुरु भएको थियो । त्यो भन्दा अघिका वर्षहरूमा भारतमा हुने पिंकाथनका बारेमा पनि मलाई जानकारी छ । खेलकुदका माध्यमबाट महिलाको स्तन क्यान्सरविरुद्ध जनचेतना वृद्धि गर्ने उद्देश्यले पिंकाथन आयोजित गरिएका कारण पनि म यसमा सहभागी भएकी हुँ ।  गत वर्ष सहभागीका रूपमा दौडिएकी थिएँ । यसपटक भने सद्भावना दूतका रूपमा सुरुदेखि नै आबद्ध हुने भएकी छु ।   यो मेरा लागि एकदमै राम्रो अवसर हो । हजारौं महिला सहभागी हुने पिंकाथनमा बढीभन्दा बढीलाई सहभागी गराउँदै महिलाहरूको स्वास्थ्य एवं स्तन क्यान्सरविरुद्ध जनचेतना फैलाउने काम आफmैमा निकै सकारात्मक छ ।   यो कार्यत्रम फागुन ११ गते बिहान ६.३० मा प्रारम्भ हुनेछ । चार वटा विधामा हुने यो प्रतिस्पर्धाका क्रममा दौडका साथ महिला फिटनेस एवं स्वास्थ्यका लागि जनचेतनात्मक कार्यक्रमसमेत हुनेछ ।  अहिले म बिरामी छु । तैपनि त्यतिबेलासम्म निको भयो भने हाफ म्याराथन, ५ किलो मिटर तथा १० किलो मिटरमध्ये एउटामा भए पनि सहभागी हुने सोच छ ।   ५–६ वर्षअघिदेखि इन्टरनेटमार्फत पिंकाथनका बारेमा जानकारी थियो । महिलाहरूको ब्रेस्ट क्यान्सरका लागि चलाइएको क्याम्पेन भएकाले म ती सबै दौड हेर्थें । यस्तो पिंकाथन नेपालमा पनि हुनुपर्छ भन्ने त्यतिबेलै लाग्थ्यो ।   एकदमै फरक लाग्यो । पहिलो पिंकाथन रंगशालाबाट सुरु भएको थियो । मैले अहिलेसम्म धेरै प्रतिस्पर्धामा भाग लिएँ तर त्यो दिनजस्तो रमाइलो कहिल्यै भएन । महिलाहरूका लागि मात्र भएकाले पनि यो विशेष दौड लाग्यो । नेपालमा यसरी यति धेरै महिला एक ठाउँमा जम्मा भएर दौडिएको त्यो पहिलो दौड थियो । हामी खेलाडीका साथमा सेलिब्रेटी, विभिन्न क्षेत्रका महिलाहरू, टिनएजर सबै सहभागी हुने पिंकाथन ब्रेस्ट क्यान्सरको जनचेतनात्मक अभियान भएकाले पनि यसमा दौडदा बेग्लै आनन्द महसुस हुन्छ ।   महिलाहरूले घरभित्रको व्यस्तताका कारण आफ्नो स्वास्थ्यप्रति ध्यान दिएको पाइँदैन । यद्यपि हरेक महिलालाई आफ्नो स्वास्थ्यस्थितिका सम्बन्धमा राम्रो ज्ञान हुनुपर्छ । डाक्टरकहाँ गएर समय र पैसा खर्च गर्दा आफ्नो स्वास्थ्यमा ध्यान पुर्‍याउनुपर्छ । त्यसमध्ये पनि दौड सबैभन्दा राम्रो एक्सरसाइज हो । म त भन्छु, स्वास्थ्यका लागि दौड सबैभन्दा बेस्ट हो ।  
*********************************
- फाल्गुन ९, २०७५  पहिलो सांग्रिला अन्तर विद्यालय फुटसल प्रतियोगिता हुने भएको छ । गोकेर्णेश्वर नगरपालिकास्थित सांग्रिला पब्लिक स्कूलको आयोजनामा हुन लागेको उक्त प्रतियोगितामा गोकर्णेश्वर नगरपालिका भित्रका करिव ३२ वटा विद्यालयले सहभागिता जनाउँदै छन् ।  नगरपालिकाभित्र रहेका विद्यालयहरूबीचमा भावनात्मक सम्बन्ध बिस्तार गर्ने, खेलकुद क्षेत्रको विकास गर्ने उद्धेश्यले उक्त प्रतियोगिताको आयोजना गरिएको कार्यक्रमका संयोजक विवेक दुलालले जानकारी दिए ।  प्रतियोगिता फागुन १२ र १३ गते माकलबारी जोरपाटीस्थित मनकामना फुटसल ग्राउण्डमा हुने आयोजकले जनाएको छ । उक्त प्रतियोगितामा प्रथम, द्धितिय र तृतिय हुनेलाई मेडल, ट्रफी र प्रमाण–पत्र प्रदान गरिने संयोजक दुलालले जानकारी दिए ।    
*********************************
- फाल्गुन ५, २०७५ नेपाली महिला फुटबलले पाएको अहिलेसम्मकै अब्बल दर्जाकी खेलाडी हुन्— सावित्री भण्डारी । यी फरवार्डलाई साम्बा भनेर पनि सम्बोधन गरिन्छ । ब्राजिलीयन फुटबलकी प्रशंसक सावित्रीको परिचय नै साम्बा हो । यिनै साम्बाको एउटा ठूलो सपना पूरा भएको छ । सावित्रीले प्राय: भन्ने गरेकी थिइन्— उनको सपना भनेकै भारतलाई हराउनु हो । पछिल्लो समय नेपाली महिला फुटबलको प्रत्येक यात्रा भारतको हातबाट टुंगिने गरेको छ ।  नेपालले भारतलाई हराउन सकेको छैन, तर अहिले इतिहास फेरिएको छ । भारतको भुवनेश्वरमा भैरहेको हिरो गोल्डकपमा नेपालले भारतविरुद्ध २–१ को जित निकालेको छ । नेपालका लागि दुवै गोल गर्ने खेलाडी तिनै सावित्री थिइन् । नेपाल यसअघि भारतविरुद्ध खेलेका आठ खेलमध्ये सातवटामा पराजित हुँदै आएको थियो भने एक खेल बराबरीमा टुंगिएको थियो । अब नेपालले भन्न सक्नेछ— हामीले भारतलाई पनि हराएका छौं, महिला फुटबलमा ।  केही सातापछि नेपालमै साफ वुमेन्स च्याम्पियनसिप हुनेछ । विराटनगरमा हुने उक्त प्रतियोगितामा नेपालको उद्देश्य हुनेछ, पहिलो पटक उपाधि चुम्ने । यो अभियानमा सबैभन्दा ठूलो बाधा भनेकै भारत हो । अब यही भारतसँग कुनै न कुनै चरणमा सामना गर्दा नेपाली टिमको आत्मविश्वास बढेकै हुनेछ । नेपालले फेरि भारतलाई हराउने हो भने त्यसका लागि सावित्रीको यस्तै उत्कृष्ट प्रदर्शन चाहिनेछ । भनिरहनु पर्दैन, साम्बाको अर्को ठूलो सपना भनेको साफ च्याम्पियनसिप जित्ने पनि हो ।   
*********************************
 झापाको दमकमा सम्पन्न तेश्रो दमक रन (मिनी म्याराथन)को महिला तर्फको उपाधि अन्र्तराष्ट्रिय खेलाडी कान्छीमाया कोजुले जितेकी छिन् । गतसाता सम्पन्न १५ किलोमिटरको दुरी ५६ मिनेट २ सेकेण्डमा पार गर्दै सशस्त्र प्रहरी बलकी कोजुले महिला तर्फको उपाधि हात पारेकी हुन् । उपाधिसँगै उनले ४० हजार रुपैयाँ नगद पुरस्कार पनि पाएकी छिन् । यसैगरी धरान रनकी निक्की नेम्बाङ्गले सो दुरी १ घण्टा ८ मिनेट ३९ सेकेण्डमा पार गर्दै दोश्रो स्थान प्राप्त गरिन् । उनले नगद २५ हजार रुपैयाँ प्राप्त गरिन् । नेपाली सेनाको त्रिभूवन आर्मी क्लबकी सुमित्रा क्षेत्रीले १ घण्टा १० मिनेट ४० सेकेण्डमा १५ किलोमिटर दुरी पार गर्दै तेश्रो भइन् । उनले १५ हजार रुपैयाँ पुरस्कार जितेकी छिन् । यसैगरी १३ देखि १६ वर्ष उमेर समूहको महिलातर्फको दौडमा चन्द्रकला श्रेष्ठ प्रथम, मनिषा राई दोश्रो र आँचल मुर्मु तेश्रो भएका दमक रनका अध्यक्ष विवश राईले जानकारी दिए । उनीहरुले क्रमश: १५ हजार, १० हजार र ५ हजार प्राप्त गरेका छन् ।  
*********************************
- दाङ देउखुरी उपत्यकास्थित लमहीमा महिला क्रिकेट मैदान निर्माण भएसँगै सुदूरपश्चिम प्रदेशकी क्रिकेटर मन्जु बोगटी उत्साहित छिन् । पहाडी जिल्ला बैतडीकी मन्जुले देउखुरी क्रिकेट मैदानमा छक्कासमेत हानिसकिन् । क्रिकेट मैदान भारतीय स्तरको छ । थोरै लगानी थपे अन्तर्राष्ट्रिय मापदण्ड चुम्न सक्छ । वरपरको प्राकृतिक सौन्दर्यले मैदानलाई झनै मनमोहक तुल्याएको छ । क्युरेटर प्रफुल्ल प्रधान भन्छन्, “यसले व्यावसायिक क्रिकेट खेलको मार्गप्रशस्त गरेको छ, दक्षिण एसियाकै नमुना बन्न सक्छ ।” सुपादेउराली, अर्घाखाँचीको प्रख्यात धार्मिक स्थल हो । सडकबाट निकै माथि चट्टानमा लाहुरे टाँसिएको निशान देखिन्छ । तल अर्को पहरो छ । त्यही पहरो खुर्केर भलिबल मैदान बनाइएको छ, जहाँ बाँसका दुई खम्बामा जाली झुन्डाएर खेलाडीहरू आफ्नो सीप तिखार्छन् । यसले खेल विकासप्रतिको भावना र लगाव छर्लंग पार्छ । दाङको कराँते एकेडेमी त खोलामाथि छ । सानो खोलाको प्राकृतिक प्रवाह अवरुद्ध नहुने गरी १ करोड लागतमा एकेडेमी निर्माण थालिएको हो । तुलसीपुर उपमहानगरपालिका–६ स्थित एकेडेमीमा अन्य खेलका स्पर्धासमेत हुन सक्छन् । जिल्ला खेलकुद विकास समितिका अध्यक्ष डिल्ली डाँगी भन्छन्, “खोलामाथिको एकेडेमीमा इन्डोर सबै खेल खेल्न मिल्छ ।” बर्दिया भुरिगाउँस्थित हात्ती, गैँडा र बाघजस्ता वन्यजन्तु विचरण गर्ने जंगलछेउ खोखो एकेडेमी निर्माणपछि खेलाडी गोपीप्रसाद तिमिल्सिना अचम्मित छन् । भन्छन्, “कि राजधानी कि त सहर, सबै लगानी उतै केन्द्रित हुन्थ्यो । यसपालि सपनामा पनि सोच्न नसक्ने कुरा भयो ।” महेन्द्र राजमार्ग नजिकैको जंगलछेउमा १ करोड ७६ लाख लगानीमा खोखो एकेडेमी निर्माणले ठाकुरबाबा नगरपालिकाअन्तर्गतका २५ विद्यालयका विद्यार्थी पनि हौसिएका छन् । नेपालगन्जस्थित महेन्द्र रंगशालाको त स्वरूपै फेरिएको छ । फुटबल मैदान होस् वा प्यारापिट, सबै नयाँ । त्यसमाथि पनि चीनबाट ल्याइएको ग्रान्ड स्ट्यान्ड प्यारापिटले खेलाडी र दर्शकको मनै लोभ्याउँछ । ३ हजार ५ सय दर्शक क्षमताको उक्त प्यारापिट नेपालकै पहिलो हो । यी केही उदाहरण मात्र हुन् । खेल इतिहासमै प्रदेश ५ का बाँके, बर्दिया, दाङ, कपिलवस्तु, रूपन्देही, पाल्पालगायतका जिल्लामा खेलकुदका धेरै पूर्वाधार जोडतोडसाथ निर्माण भइरहेका छन् । अधिकांश पूर्वाधार सम्पन्न भइसकेका छन् भने कुनै निर्माणाधीन अवस्थामा छन् । खेलकुद समीक्षकहरू भन्छन्, “शरदचन्द्र शाहले १४ वर्षमा नगरेको विकास ३ वर्षमा भयो ।” आठौँ राष्ट्रिय खेलकुद प्रतियोगिता लक्षित भौतिक पूर्वाधार निर्माणलाई तीव्रता दिँदा प्रदेश ५ खेलमा छलाङ मार्ने भाग्यशाली भएको छ । झन्डै डेढ अर्ब रुपैयाँ यसै प्रदेशमा खन्याइएको छ । बुटवलमा लङटेनिस कोर्ट निर्माण भएको छ भने दाङमा बास्केटबलको । पहिले काठमाडौँलाई केन्द्र मानेर गरिने खेल विकासको बजेट अहिले समानुपातिक रूपमा बाँडफाँट गरिएको छ । “जहाँ जुन खेलका खेलाडी बढी छन्, त्यहाँ त्यसैको पूर्वाधार निर्माण गर्दै छौँ,” राष्ट्रिय खेलकुद परिषद्का सदस्यसचिव केशवकुमार विष्ट भन्छन्, “बितेका ५० वर्षमा २ अर्ब रुपैयाँ खेलमा लगानी भएको इतिहास छैन, अहिले ४ वर्षमा ५ अर्ब लगानी भएको छ ।” विष्टका अनुसार प्रदेश ५ कै गुल्मीमा ५० करोड रुपैयाँभन्दा बढीको लगानीमा ३० हजार दर्शक क्षमताको लखन थापा रंगशाला निर्माण भइरहेको छ । त्यसका लागि ५ करोड रुपैयाँ विनियोजन गरिएको छ भने तीन वर्षभित्र सबै भौतिक पूर्वाधार निर्माण गर्ने लक्ष्य छ । राष्ट्रिय खेलकुद परिषद् प्रदेश ५ का अध्यक्ष भीम ओली भन्छन्, “पूर्वाधार निर्माणमा छलाङ त मारेकै छौँ । पदक चुम्ने प्रतिस्पर्धामा पनि अग्रगामी हुने दौडमा छौँ ।” प्रकाशित: माघ २७, २०७५ 
*********************************
-     चार वर्षदेखि निरन्तर मिहिनेत साथ क्रिकेट खेलिरहेको छु । घरेल लिग खेल्दा राम्रा टिम र खेलाडी प्रतिस्पर्धी थिए । यसले आत्मबल दियो । सिक्ने मौका मिल्यो । पारस खड्काले सधैँ सकारात्मक कुरा मात्रै सिकाउनुभयो ।   मैले नै पाउँछु भन्ने सोचेको थिइनँ । म्यान अफ द सिरिजमा मेरो नाम बोलाउँदा विश्वासै लागेन ।   बच्चादेखि खेल्थेँ । तर म आर्मी (भारतीय) बन्न चाहन्थेँ ।   सेनामा भर्ना हुने केही कागजात बनेनन् । त्यसपछि पूर्ण रुपमा क्रिकेट खेल्न लागियो ।   बिल्कुल लाग्दैन । सेनामा भर्ती भएको भए यो तहको सफलता पाउँदिनथेँ होला ।   क्रिकेटबाहेक अर्थोक सोचेकै छैन ।   छ,बिस्तारै आर्थिक र पारिवारिक जिम्मेवारी बढ्छ । सरकारले खेलमा राम्ररी लगानी गरिदिए हुन्थ्यो । किनभने, खेल र खेलाडीले विश्वमा देशलाई चिनाउने गर्छन् । नेपालको नामै नसुनेकाले पनि क्रिकेटमा पाएको उपलब्धिले चिनिरहेका छन् ।   हाम्रो फिटनेस अन्य अन्तर्राष्ट्रिय खेलाडीको दाँजोमा राम्रो छैन । ममा त्यो कमजोरी देख्छु ।   विश्वकपट्रफी उचाल्ने ।प्रकाशित: माघ २७, २०७५ 
*********************************
- माघ २५, २०७५हरेक चाईनिज नया बर्षमा आयोजना गरिने युङ्लोङ कपको पाँचौ संस्करण सकिएको छ । युङ्लोङ नेपाली फुटबल क्लव र नेप युनाइटेट फुटबल क्लबको सक्रियतामा आयोजना भएको प्रतियोगितामा १९ नेपाली टिमहरुको सहभागिता थियो । फाईनल खेलमा युङ्लोङ क्लबले एस फुटबल क्लबलाई १ /० ले हराउँदै ट्रफि, मेडलसहित नगद् २० हजार १९ हङकङ डलर जित्यो । उपविजेता टिमलाई मेडलसहित नगद १० हजार १९ हङकङ डलर प्रदान गरियो ।  हरेक बर्ष फुटबल खेलको आयोजनासँगै नेपाली फुटबलमा निरन्तर योगदान दिईरहेका राष्ट्रिय खेलाडीहरुलाई सम्मान गर्ने युङ्लोङ नेपाली फुटबल क्लवले यो बर्ष नेपाली राष्ट्रिय फुटबल टिमका क्याप्टेन विराज महर्जनलाई सम्मान गरेको छ । सम्मानपछि महर्जनले आफ्नो देशभन्दा टाढा रहेर पनि खेल र देशप्रति देखाएको सम्मानले उर्जा मिलेको बताए । सम्पन्न प्रतियोगितामा एनआरएनए हङकङ र ट्राभल लाईटले विशेष सहयोग गरेका थिए । फुटबल खेलसँगै सामाजिक कार्यमा पनि अग्रसर बनिरहेको आयोजक टिमले गतबर्ष मात्र नेपाल हेल्थ केयर ईक्युमेन्ट डिभलपमेन्ट फाउण्डेशनलाई नगद् दुईलाख पचास हजार सहयोग गरेको थियो ।    
*********************************
- माघ २१, २०७५ पोखरामा सम्पन्न हुन गईरहेको १३ औँ सफल पोखरा अन्तराष्ट्रिय म्याराथन प्रतियोगिताको सम्पूर्ण पुरस्कार राशी हङकङबासी नेपालीहरुले प्रदान गर्ने भएका छन् । हङकङलाई कर्मथलो बनाएका पोखरेलीहरुको संयोजकत्वमा आयोजित भेलामा पोखरा लगायत नेपालको विभिन्न ठाउँमा बसोबास गर्ने हङकङेलीहरुले स्वतस्र्फुेतरुपमा सहयोग रकम प्रदान गरेका थिए ।  खेलाडी तथा वी विल राईज फाउण्डेशनका संस्थापक तुलसीकुमार गुरुङ्, ब्यवसायी तथा समाजसेवी त्रिलोक गुरुङ् र हङकङ ब्यापार संघका अध्यक्ष प्रकाश पुनले एकएक लाख सहयोग रकम घोषणा गरेसागै उपस्थित सम्पूर्ण हङकङेलीहरुले आफुले सकेको सहयोग रकम प्रदान गरेका थिए । भेलामा ५ लाख भन्दा बढि रकम संकलन भएको संयोजक रक्स गुरुङ बताउँछन् । पुरस्कार पछि बाँकी रहेको रकम अक्षककोष बनाई खेलाडीहरुको हितका लागि उपयोग गरिनेछ उनले भने ।  ‘दौड स्वास्थ्यका लागि, दौडौ पोखराको लागि’ भन्ने नाराको साथ आयोजना गरिएको म्याराथन प्रतियोगिता पोखराकै शान हो, हामी विदेशमा बस्छौ तर हाम्रो मन नेपालमै छ, आफ्नै देशमा अन्तराष्ट्रिय स्तरको स्वास्थ्यवद्र्धक प्रतियोगिता आयोजना हुनु नै गौरवको बिषय हो, त्रिलोक गुरुङ बताउछन् । पैसा र अवसरको अभावमा कुनाकन्दरामा रहेका प्रतिभावान खेलाडीहरुलाई अन्तराष्ट्रिय मञ्चमा उभ्याउँने यो प्रयासमा हामी पनि सहकार्य गर्न चाहन्छौ, त्यसकै प्रतिफल हो आजको सहयोग रकम पूर्व खेलाडीसमेत रहेका तुलसीकुमार गुरुङले भने ।  २०७२ सालबाट निरन्तर अन्तराष्ट्रिय स्तरको म्याराथन प्रतियोगिताको आयोजना गरिहेको सफल पोखरा म्याराथनमा ४९.१९५ किलोमिटर, १० किलोमिटर महिला / पुरुष, ५ किलोमिटर छात्र / छात्रा, ह्विल चियर महिला / पुरुष, दृष्टिविहिन महिला / पुरुषहरु दौडनेछन् । प्रतियोगितामा प्रथम हुने खेलाडीहरुका लागि क्रमश १ लाख, १५ हजार, १० हजार, ५ हजार प्रथम पुरस्कार राशी राखिएको छ भने दोश्रो, तृतिय र सान्त्वना हुनेहरुका लागि समेत पुरस्कार राशीको ब्यवस्था गरिएको छ । प्रतियोगिता फागुन ७, २०७५ का दिन पोखरा रंगशालामा विहान ६ बजेबाट शुरु हुनेछ ।   
*********************************
- माघ १८, २०७५नेपालको संयुक्त अरब इमिरेट्स (यूएई) को भ्रमण अझै सकिएको छैन, पर्सि आइतबार एउटा ट्वान्टी–२० खेल बाँकी नै छ । त्योभन्दा अघि नेपालका लागि एकदिवसीय श्रृंखला भने ऐतिहासिक रह्यो । लगभग १० महिनाअघि अन्तर्राष्ट्रिय क्रिकेट काउन्सिल (आईसीसी) ले नेपाललाई एकदिवसीय टिमको मान्यता प्रदान गरेको थियो । त्यसयता नेपालको यो यूएई भ्रमण दोस्रो श्रृंखला मात्र थियो । पहिलो श्रृंखला नेदल्यान्ड्सविरुद्ध थियो र त्यो बराबरीमा टुंगिएको थियो । यसपटक फेरि नेपाल विदेशी भूमिमै खेलिरहेको थियो, तीन एकदिवसीय श्रृंखला । यस्तैमा नेपाल विजयी रह्यो, २–१ ले । त्यसैले यो नेपाली क्रिकेटका लागि निकै ठूलो ऐतिहासिक श्रृंखला सावित भयो । नेपालले पहिलो खेल गुमाएर पनि श्रृंखला जितेको हो । पहिलो खेलमा नेपालको ब्याटिङ वास्तवमै कमजोर थियो । सबैले टिमको आलोचना मात्र गरे अनि भन्न थाले— नेपालले यो श्रृंखला गुमाउन बेर छैन र त्यसको कारण हुनेछ, त्यही कमजोर ब्याटिङ ।  यद्यपि नेपालले सबै आलोचनाको सटिक उत्तर दिंदै दोस्रो एकदिवसीयमा आफ्नो ब्याटिङमा सुधार ल्यायो । तेस्रो एकदिवसीय त नेपालको मजबुत ब्याटिङकै लागि सम्झिइनेछ । धेरै पछिसम्म नेपालले यो तेस्रो एकदिवसीयलाई सम्झिरहनेछ, किनभने यसका अनेकौं आयाम छन् । यो ठूलो खेलमा एकपछि अर्को कीर्तिमान नै कीर्तिमान बने अर्थात् कम्तीमा आठ कीर्तिमान, भविष्यमा यो खेलको चर्चा फेरि दोहोर्‍याएर हुने पक्का छ । केही कीर्तिमान यस्ता छन्— पहिलो एकदिवसीय श्रृंखला जित, कप्तान पारस खड्काको पहिलो शतक, पारसकै अहिलेसम्मकै सबैभन्दा ठूलो व्यक्तिगत स्कोर, एकदिवसीयमा सबैभन्दा ठूलो स्कोर, दोस्रो पटक ब्याटिङ गर्दै सबैभन्दा ठूलो लक्ष्य पछ्याएको, एकै इनिङ्समा सबैभन्दा बढी रन । हुँदा–हुँदा एकै इनिङ्समा सबैभन्दा बढी चौका । यीमध्ये धेरै कीर्तिमान पछि तोडिँदै जानेछन् । कतिपय कीर्तिमान सजिलै पनि टुट्नेछन्, तर पारसको पहिलो शतक सधैं सबैको मनमा रहनेछ ।   दोस्रो एकदिवसीय खेल जितेपछि पारससामु राखिएको प्रश्न थियो— अब नेपालको पहिलो शतक कहिले सम्भव हुनेछ ? उनले दुईपटक विचार गरेनन् र उत्तर दिइहाले, निकै चाँडै । रोहितकुमार पौडेलको कीर्तिमानी अर्धशतकको पृष्ठभूमिमा पारससमक्ष यो प्रश्न राखिएको थियो । उनको दाबी जस्तै थियो, निकै चाँडै नेपालका कुनै न कुनै ब्याट्सम्यानले एकदिवसीय क्रिकेटमा शतक बनाइहाल्नेछन्, तर मीठो संयोग कस्तो भने उक्त उपलब्धि हात पार्ने ब्याट्सम्यान अरू कोही होइन, स्वयं पारस नै रहे ।  त्यो पनि धेरै खेल पछाडि होइन, लगतैको खेलमा । खेल मात्र होइन, नेपालले श्रृंखला नै जितका लागि २ सय ५५ रनको लक्ष्य पछ्याइहेको थियो । यो गाह्रो लक्ष्य थियो र यसलाई सफलतापूर्वक पछ्याउने हो भने कसै न कसैले ठूलो इनिङ्स खेल्नु आवश्यक पनि थियो । पारसले यही भूमिका निर्वाह गरे र त्यो वास्तवमै कप्तानी इनिङ्स थियो । उनले १ सय १५ रन बनाए । त्यसका लागि उनले १ सय ९ बल मात्र सामना गरेका थिए । यो श्रृंखला जितपछि नेपालले औचापरिक रूपमा आईसीसीको एकदिवसीय वरीयतामा पनि प्रवेश पाएको छ । नेपाल वरीयताको १५ औं स्थानमा छ । यसको अर्थ एक प्रकारले एकदिवसीय खेल्ने विश्वकै १५ देशभित्र अब नेपाल पनि छ । अब विदेशी भूमिमा खेलिएका दुई श्रृंखलापछि सबैको नजर हुनेछ, कहिले आफ्नै घरमा नेपालले पहिलो एकदिवसीय खेल्नेछ ? पारसकै भाषामा, सबै यसकै पखाईमा छन् । नेपालको पछिल्लो प्रदर्शन हेरेर आईसीसीले घरेलु श्रृंखलाको अवसर प्रदान गर्नेछ ।  अन्तर्राष्ट्रिय क्रिकेट काउन्सिल (आईसीसी) को एउटा ट्विटले नेपालमा तहल्का नै मच्चायो । जति बेलासम्म यो ट्विट आएको थिएन, धेरैले त्यसको हेक्कासमेत राखेका थिएनन् । रोहितले यूएईविरुद्धको दोस्रो एकदिवसीयका क्रममा ५५ रन बनाएका थिए । यसका लागि उनले ५८ बलको सामना गरेका थिए । दोस्रो एकदिवसीयमा नेपालले प्राप्त गरेको जितमा उनको त्यो सानदार प्रदर्शन धेरै हदसम्म निर्णायक जस्तै रह्यो । उनी आफैं उक्त प्रदर्शनमा खुसी त हुने नै भए ।   यद्यपि उनलाई पनि थाहा थिएन, उनी एकदिवसीय क्रिकेटमा अर्धशतक बनाउने सबैभन्दा कान्छा खेलाडी बन्दै छन् । जति बेला उनी दोस्रो एकदिवसीय खेलिरहेका थिए, त्यति बेला उनी १६ वर्ष १ सय ४६ दिनका थिए । केही समयको अन्तरमा आईसीसीले ट्विटबाट उनलाई बधाई दिइहाल्यो । यो कीर्तिमान यसअघि पाकिस्तानका साहिद अफ्रिदीको नाममा थियो । त्यसभन्दा अघि भारतका सचिन तेन्दुलकरले पनि यस्तै प्रदर्शन गरेका थिए, तेन्दुलकरको कीर्तिमान टेस्ट क्रिकेटका लागि थियो । परासीका हुन्— रोहित । आईसीसी वल्र्ड क्रिकेट लिग डिभिजन टुमा पहिलो पटक उनी नेपाली टिममा परेका हुन् । उनले त्यति बेला केन्याविरुद्ध पनि निर्णायक ४७ रनको प्रदर्शन गरेका थिए । रोहितका बुबा भारतीय सेनामा थिए, त्यसैले उनले क्रिकेटको प्रारम्भिक ज्ञान भारतमै प्राप्त गरे, तर त्यो सुरुवात मात्र थियो, त्यसलाई तिखार्ने काम भने नेपाल आएपछि भयो । उनलाई यहाँसम्म ल्याउन बालुवाटार क्रिकेट एकेडेमीको पनि ठूलो भूमिका छ ।   
*********************************
- माघ १७, २०७५  २०७२ वैशाखको भूकम्पपछि एकीकृत बस्ती निर्माणमा जुटेको धुर्मुस–सुन्तली फाउण्डेसनले अन्तराष्ट्रिय क्रिकेट रंगशाला निर्माणको घोषणा गरेको छ । बुधबार काठमाडौंमा आयोजित कार्यक्रममा रंगशाला निर्माणका लागि फाउण्डेसन र भरतपुर महानगरपालिकाबीच सम्झौता समेत भएको छ ।  प्रधानमन्त्री केपी शर्मा ओलीको उपस्थितिमा फाउण्डेसनका तर्फबाट सीताराम कट्टेल र भरतपुर महानगरपालिकाका तर्फबाट मेयर रेणु दाहालले सम्झौतापत्रमा हस्ताक्षर गरेका छन् । समारोहमा प्रधानमन्त्री ओलीका साथै नेकपा अध्यक्ष पुष्पकमल दाहाल, नेपाली कांग्रेसका नेता शशांक कोइराला, कलाकार मदनकृष्ण श्रेष्ठलगायतको सहभागिता थियो ।  त्रिभुवन विश्वविद्यालयको स्वामित्वमा भरतपुर–१६ मा रहेको कृषि तथा वन विश्वविद्यालयले भोगचलन गरिरहेको जग्गा महानगरले रंगशाला निर्माणका लागि उपलब्ध गराउने सम्झौता यसअघिनै भइसकेको छ । गुरुयोजना तयार भएको २ वर्षभित्र निर्माण सम्पन्न गर्ने लक्ष्य लिइएको रंगशाला २० विगाह ६ कठ्ठा क्षेत्रफलमा बन्ने फाउण्डेसनका प्रमुख सीताराम कट्टेलले जानकारी दिए ।  उनका अनुसार आईसीसीको सबै मापदण्ड पूरा गरी बन्ने रंगशालाको नाम ‘गौतम बुद्ध रंगशाला’ रहनेछ । रंगशालाको अग्रभाग स्तुप शैलीको हुनेछ भने खेल मैदान वरिपरिको भाग कमलको फूलको आकारमा हुनेछ । करिब २५ हजार दर्शक क्षमताको रंगशाला निर्माणका लागि ३ अर्ब रुपैयाँ लाग्ने अनुमान गरिएको छ । सबै रकम स्वेच्छिक सहयोगबाट उठाउने फाउण्डेसनले बताएको छ ।   
*********************************
- माघ १६, २०७५ भेनेजुएलाको छेउमै रहेको आन्ध्र महासागरको कुराकाओ द्वीपमा जन्मिएका रोली विङ्लारलाई अहिले विश्वकै बलिष्ठ शरीर भएका खेलाडी मानिन्छ । तिनै बलिष्ठ ज्यान भएका विङ्लार आगामी फागुन ३–४ गते आयोजना हुने बडीबिल्डिङ प्रतियोगिताका लागि नेपाल आउँदै छन् ।  नेदरल्यान्डको उपनिवेश कुराकाओमा रोली जब ४ वर्षका थिए, उनका पिताजीको मोटरसाइकल दुर्घटनामा मृत्यु भयो । त्यसपछि उनकी आमा बसाइँ सरेर नेदरल्यान्ड पुगिन् । त्यसपछि रोली नेदरल्यान्डमै हुर्किए ।  २७ वर्षको हुँदा रोली कार दुर्घटनामा परेर सख्त घाइते भए । अस्पतालको शैयामा बसेर लामो समय उपचार गराइरहेका रोलीलाई यतिबेला आफ्नो जीवनको उर्बर समय यसै खेर गैरहे जस्तो लाग्यो अनि उनले केही गर्ने सोच बनाए । बडीबिल्डिङका सौखिन र केही बडीबिल्डिङ प्रतियोगितामा सहभागितासमेत जनाएको अनुभवका कारण उनले आफ्नो बाँकी जीवन बडीबिल्डिङमै समर्पित गर्ने निर्णय लिए । अस्पतालको शैयामा देखेको सपना साकार हुँदै गएपछि रोली विङ्लार अहिले विश्व बडीबिल्डिङको क्षेत्रमा ‘द डच विष्ट’, ‘द विष्ट’ तथा ‘सामुराई’ जस्ता उपनामले चर्चित छन् ।  ५ फिट ७ इन्च अग्ला रोलीको शरीर उचाइको तुलनामा भीमकाय नै छ । यस्तो शरीर जोकसैको हुँदैन । प्रतियोगितामा सहभागी नहुँदा उनको तौल १ सय ४० किलोभन्दा बढी हुन्छ, तर जब प्रतियोगितामा सहभागिता जनाउने समय आउँछ उनले आफ्नो तौल १ सय ३० किलोग्रामको हाराहारीमा ल्याउँछन् । हेभिवेट क्याटागोरीमा सहभागी हुने हुनाले पनि उनले आफ्नो तौललाई यसमा स्थिर गर्नैपर्ने बाध्यता छ । उनको पाखुरा २४ इन्चको छ भने तिघ्रा २८ इन्चको छ । उनको पिँडुला २० इन्च र गर्धन १९ इन्चको छ । बडीबिल्डरको खानपिन स्वभाविक रूपमा फरक हुन्छ नै, त्यसमा पनि रोलीको त फरक हुने नै भयो । रोली सरदर दैनिक ६ पटक खान्छन् । उनको खानपिन डाइट प्लानअनुसार हुन्छ । (बक्समा हेर्नुहोस्) रोलीले अस्पतालको शैयामा बसेर बुनेको सपना सजिलै पूरा हुने किसिमको पनि थिएन । यसका लागि उनले धेरै नै मेहनत गर्नुपर्ने थियो । अस्पतालबाट डिस्चार्ज भएपछि रोलीले बडीबिल्डिङमा प्रोकार्ड लिने सपनाका लागि संघर्ष थाले । उनी आफ्नो शरीरलाई आकर्षक बनाउन अनेकौं जिम सेन्टर पुगे, तर कतै आफूले भनेजस्तो प्रशिक्षक फेला पार्न सकेनन् । अन्तत: उनले एक महिला बडीबिल्डर फेला पारे, जसले रोलीको चाहनाअनुसारको शरीर बनाउन सक्ने दाबा गरिन् । उनकै प्रशिक्षणमा रोलीले आफ्नो शरीरको मांसपेशीमा व्यापक परिवर्तन ल्याए । जिममा गएर आफ्नो सपना साकार बनाउन थालेको ५ वर्षमै उनले एमेच्योर लिगमा आफ्नो नाम दर्ता गराए भने सन् २००९ मा सम्पन्न आर्नोल्ड एमेच्योर च्याम्पियनसिपमा उपाधि जितेर आफूलाई व्यवसायिक बडीबिल्डरका रूपमा प्रस्तुत गरे । त्यसपछि आयोजित थुप्रै प्रतियोगितामा उनले कुनै न कुनै सफलता हात पारिरहेका छन्, तैपनि उनको सपना भनेको मिस्टर ओलम्पियामा सफलता हात पार्ने नै हो । आर्नोल्ड स्वार्जनेगरले ६ पटक जितेको यो उपाधि रोलीले एकपटक भए पनि जित्ने लक्ष्य लिएका छन् । त्यही सपना साकार पार्न रोली मिस्टर ओलम्पियाको फाइनलमा प्रतिस्पर्धा गर्ने टिकट सुरक्षित गर्न अहिले नेपाल आउन लागेका हुन् ।  प्रत्येक वर्ष आयोजना हुने यो प्रतियोगितामा रोलीले तेस्रो स्थानसम्म हासिल गरेका छन् । सन् २०१० मा पहिलो पटक यो प्रतियोगितामा सहभागिता जनाउँदा १४ औं स्थानमा चित्त बुझाएका रोलीले सन् २०१६ र २०१७ को प्रतियोगितामा छैटौं स्थान प्राप्त गरेका थिए । सन् २०१८ को प्रतियोगितामा भने उनले तेस्रो स्थान हात पारे । सन् १९९३ देखि अमेरिकाका विभिन्न राज्यमा हुँदै आएको यो प्रतियोगिता बडीबिल्डरहरूलाई व्यवसायिक बनाउने उद्देश्यले आयोजित गरिन्छ । सन् १९६५ मा पहिलो पटक आयोजना भएको मिस्टर ओलम्पियालाई अहिले इन्टरनेसनल फेडेरेसन अफ बडीबिल्डिङ एन्ड फिटनेस (आईएफबीबी) ले सञ्चालन गर्दै आएको छ । मिस्टर ओलम्पियामा सहभागी हुने सबै खेलाडीले बिभिन्न देशमा आयोजना हुने प्रो क्वालिफायरमा सहभागिता जनाउनुपर्ने हुन्छ । यही कारणले रोली गेष्ट पोजरका रूपमा नेपाल आउन लागेका हुन् । यो प्रतियोगितामा अमेरिका, चीन, रूस, भारत, फ्रान्स, बेलायत आदि २० मुलुकका बडीबिल्डरले सहभागिता जनाउनेछन् ।  प्रोफेसनल करिअरकै कारण हाल अमेरिकामा बसोबास गर्दै आएका रोलीले नेदरल्यान्डकै तर्फबाट मिस्टर ओलम्पियामा आफ्नो सहभागिता जनाउनेछन् । छातीडिक्लाइन बेन्च प्रेस : ६ सेट– १५, ८, १२, ६, १०, ५ रिप्सडनबेल फ्लाई : ६ सेट– १५, ८, १२, ६, १०, ५ रिप्सइन्क्लाइन डनबेल प्रेस : ६ सेट– १५, ८, १२, ६, १०, ५ रिप्समेसिन चेष्ट प्रेस : ६ सेट– १५, ८, १२, ६, १०, ५ रिप्समेसिन फ्रन्ट प्रेस : ६ सेट– १५, ८, १२, ६, १०, ५ रिप्स कुम सिटेड डनबेल प्रेस : ४ सेट– १५ रिप्सडनबेल फ्रन्ट रेज  : ४ सेट– १५ रिप्ससिटेड डनबेल साईड ल्याटरल : ४ सेट– १५ रिप्स, इजेड वार अपराईट रो : ४ सेट–१५ रिप्स ढाडपुल अप्स : ६ सेट– १५, ८, १२, ६, १०, ५ रिप्स, बारबेल रो : ६ सेट– १५, ८, १२, ६, १०, ५ रिप्स, रिभर्स ग्रिप पुलडाउन : ६ सेट– १५, ८, १२, ६, १०, ५ रिप्स, मेसिन रो : ६ सेट– १५, ८, १२, ६, १०, ५ रिप्सबेन्ट रोभर ल्याटरल : ६ सेट– १५, ८, १२, ६, १०, ५ रिप्स, अपराइट रो : ६ सेट– १५, ८, १२, ६, १०, ५ रिप्स, स्रग्स : ६ सेट– १५, ८, १२, ६, १०, ५ रिप्स एब्सबेन्च क्रन्च : ४ सेट १५ रिप्समेसिन क्रन्च : ४ सेट १५ रिप्सफिटनेस बल क्रन्च : ४ सेट १५ रिप्स खुट्टास्टिफ– लेथ्ड डेडलिफ्ट: ४ सेट– ८ रिप्स, लाइङ लेग कर्ल : ४ सेट– ८ रिप्स, स्ट्यान्डिङ लेग कर्ल : ४ सेट– ८ रिप्स, बारबेल स्क्वाट : ४ सेट– ८ रिप्स, लेग एक्सटेन्सन : ४ सेट– ८ रिप्स, ह्याक स्क्वाट : ४ सेट– ८ रिप्स, सिटेड काल्फ रेज : ४ सेट– ८ रिप्स, स्ट्यान्डिङ काल्फ रेज : ४ सेट– ८ रिप्स  
*********************************
- माघ १५, २०७५ लामो समयपछि नेपाली राष्ट्रिय टिममा बलियो पुनरागमन गरेका निराजन खड्काले लिगको समाप्तिसँगै थ्री स्टार छाडेका छन् अथवा भनौं, थ्री स्टारले उनलाई अनुबन्धबाट फुकुवा गरेको छ । निराजनले लामो समय थ्री स्टारबाट खेले । पछिल्लो समय उनले टिममा गुटबाजी गरेको आरोपसमेत लाग्यो । जति बेला उनी थ्री स्टारबाट अगल भए, उनले आफ्ना भावना रोक्न सकेनन् र त्यसलाई मज्जाले व्यक्त गरे । निराजनका अनुसार यो क्लबबाट खेल्दा उनले सबै खालका अनुभव बटुले, खुसी, हाँसो, पीडा र उपलब्धि । थ्री स्टारका लागि उनले राम्रा शब्द मात्र खर्चिए । उनले सामाजिक सञ्जालमा लेखेका छन्, ‘थ्री स्टारप्रति मेरो माया सधैं रहनेछ, यो क्लबका लागि खेलेकोमा गर्व पनि छ । मैले थ्री स्टारबाट खेल्दा धेरै कुरा सिकें, अब यही क्लबबाट बिदा लिने समय आएको छ ।’ पूर्व खेलाडी अनन्त थापाको भनाइमा यो हो, व्यवसायिक खेलाडीको पारा, जेन्टलम्यान हुन्, निराजन ।   
*********************************
- माघ १४, २०७५ नेपालको लोकप्रिय खेलमध्ये एउटा प्रमुख खेल हो— भलिबल । त्यसमा पनि सबैभन्दा लोकप्रिय टिममा पर्छ, न्यू डाइमन्ड एकेडेमी । यो स्कुलले आफ्नो अलग छवि बनाएको छ, सफल र उत्कृष्ट महिला भलिबल खेल्ने टिमका रूपमा । न्यू डाइमन्डले केही वर्षयता लगातार एकपछि अर्को स्टार खेलाडीलाई जन्म दिइरहेको छ । यही टिमले अहिले चलिरहेको ढोरपाटन महिला डबल लिग भने खेलेको छैन ।  कारण ? स्कुलका प्रिन्सिपल कुमार राईका अनुसार टिमका तीन प्रमुख खेलाडीले यसपटक एसईई दिंदैछन् । राई प्रिन्सिपल मात्र होइनन, भलिबल प्रशिक्षक समेत हुन् । उनको भनाइ छ— यो प्रतियोगिता लामो समय चल्छ, हामी एसईईको समयमा खेलाडीको ध्यान अध्ययनमै केन्द्रित होस् भन्ने चाहन्छौं ।   
*********************************
- माघ ११, २०७५ नेपाल मान्यता प्राप्त अन्तर्राष्ट्रिय एकदिवसीय टिम हो भन्ने तथ्य हाम्रा क्रिकेट प्रशंसकले अबको दुई साता फेरि अनुभव गर्न पाउनेछन् । आजैदेखि नेपाल र संयुक्त अरब इमिरेट्स (युएई) बीच एकदिवसीय र ट्वान्टी–२० क्रिकेट सिरिज प्रारम्भ भएको छ । पहिलो एकदिवसीय क्रिकेट आज शुक्रबार भएको छ । नेपालले अन्तर्राष्ट्रिय क्रिकेट काउन्सिल (आईसीसी) बाट एकदिवसीय टिमको मान्यता पाएयता टिमले खेल्न लागेको यो दोस्रो श्रृंखला हो । यसअघि नेपालले नेदरल्यान्ड्सविरुद्ध एकदिवसीय श्रृंखलामा सहभागिता जनाएको थियो ।  अब नेपाल युएईको परीक्षाबाट गुज्रिनेछ । यो श्रृंखलामा के हुनेछ त ? यसको पूर्व विश्लेषण गर्न हामीसँग दुईवटा पाटा छन् र यसले अब आउने दिनमा पनि नेपाली क्रिकेटलाई प्रभावित तुल्याउनेछ । पहिलो पाटो— नेपाललाई एकदिवसीय खेल खेल्न सजिलो हुने छैन । नेपाली खेलाडीहरूले ५० ओभरको क्रिकेट खेल्ने अवसर नै प्राप्त गरेका छैनन् भने कसरी यो संस्करणमा टिमले राम्रो गर्न सक्छ भन्ने अपेक्षा गर्ने ? हिजोआज नेपाली खेलाडी ट्वान्टी–२० क्रिकेटमै अभ्यस्त हुन थालेका छन् ।  दोस्रो तथ्य ट्वान्टी–२० क्रिकेटले नेपाललाई उत्तिकै फाइदा पनि गरेको छ । यो वर्षलाई आधार मान्ने हो भने नेपालमा २० ओभरको क्रिकेटका तीनवटा ठूलो प्रतियोगिता हुने गरेको छ । पोखरामा पोखरा प्रिमियर लिग (पीपीएल) र काठमाडौंमा एभरेस्ट प्रिमियर लिग (ईपीएल) सम्पन्न भैसकेका छन् भने अब धनगढीमा धनगढी प्रिमियर लिग (डीपीएल) हुनेछ । यसले नेपाली क्रिकेटका लागि नयाँ र युवा खेलाडीको आपूर्ति गरिरहेको छ भने कम्तीमा खेलाडी नै नपुग्ने अवस्थाको अन्त्य भैसकेको छ ।   नेपालले लामो संस्करणको क्रिकेट नखेलेको परिणाम दोहरिएर आइरहेको छ र त्यो हो— कमजोर ब्याटिङ । नेपाली खेलाडीका लागि ५० ओभरसम्म पनि टिक्न गाह्रो हुन थालेको छ, ठूलो स्कोर खडा गर्ने लक्ष्य त परको कुरा भयो । नेपालमा जति ट्वान्टी–२० क्रिकेटका प्रतियोगितालाई लिएर हलचल मच्चिन्छ, त्यस्तो हलचल ५० ओभरको क्रिकेटका लागि देखिँदैन । अझ भनौं, नेपाली घरेलु संरचनामा एकदिवसीय क्रिकेटको कुनै स्थान छैन भन्दा पनि हुन्छ ।    त्यसैले पनि नेपाली ब्याटिङ कमजोर देखिएको हो । आजभोलि नेपाली टिमका ब्याटिङ सल्लाहकार हुन्— भारतीय प्रशिक्षक उमेश पटवाल । नेपाली क्रिकेटका लागि उनी नयाँ नाम पनि होइनन् । पटवाललाई नेपाली क्रिकेटको अवस्थाका सम्बन्धमा राम्रो जानकारी छ । पटवाल भन्छन्, ब्याटिङमा नेपालको खेल योजना कमजोर छ । नेपाली खेलाडीमा बल कसरी खेल्ने सोच त छ, तर खेललाई ब्याटबाट कसरी अघि बढाउने भन्ने सोच कमजोर छ ।  त्यसको एउटै कारण ५० ओभरको प्रतियोगिता नहुनु नै हो । ‘हाम्रा खेलाडी ट्वान्टी–२० क्रिकेट खेल्न बढी अभ्यस्त भए, त्यसैले जति बेला उनीहरू एकदिवसीय खेल खेल्न मैदानमा उत्रन्छन्, प्रदर्शन संघर्षपूर्ण हुन्छ ।’ एकदिवसीय क्रिकेटमा टिमले कसरी खेल्नुपर्छ भन्ने कुरा प्रत्येक खेल अनुसार फरक–फरक हुन्छ । नेपाली ब्याट्सम्यान यसैमा आफूलाई अभ्यस्त बनाउन चुकेका छन् । त्यसैले छुच्चो भएर भन्नैपर्छ— नेपालको ब्याटिङ अहिले निकै कमजोर स्थितिमा छ ।   यसपटक युएई पुगेको नेपाली टिममा चार नयाँ अनुहार छन् । अहिले नेपालमा राम्रा भन्न मिल्ने खेलाडीको संख्या कम हुन छाडेको छ र यसका लागि तिनै ट्वान्टी–२० क्रिकेटका तीन फ्रेन्चाइज प्रतियोगितालाई धन्यवाद दिनुपर्छ । नेपालका लागि पहिलो पटक खेल्ने अवसरबाट गुज्रन लागेका खेलाडी हुन्— अविनाश बोहरा, पवन सर्राफ, भीम सार्की र सन्दीप जोरा । यी सबै खेलाडीको उदय पीपीएल, ईपीएल तथा डीपीएलबाट भएको हो ।  यो तथ्यमा कप्तान पारस खड्का पनि सहमत छन् । खड्काले भनेका छन्, ‘नेपाली राष्ट्रिय टिममा पर्न आजभोलि कडा प्रतिस्पर्धा हुन थालेको छ । धेरै युवा खेलाडीले घरेलु क्रिकेटमा आफूलाई प्रमाणित गरेका छन्, स्थापित गरेका छन् ।’ प्रशिक्षक जगत टमाटाको भनाइ छ— नेपाली क्रिकेटलाई अझ माथि लान युवा खेलाडीहरूमाथि बढी विश्वास गर्नुपर्छ ।  माघ ११    पहिलो एकदिवसीयमाघ १२     दोस्रो एकदिवसीयमाघ १४     तेस्रो एकदिवसीयमाघ १७     पहिलो ट्वान्टी–२०माघ १८     दोस्रो ट्वान्टी–२०माघ २०     तेस्रो ट्वान्टी–२०  नेपाल र युएई बिच हुने द्विपक्षी क्रिकेट श्रृङ्खलाको प्रत्यक्ष प्रसारण युएईको क्रिकेट बोर्डले आधिकारिक रूपमा स्थानीय टेलिभिजनबाट एक खेल गर्दैछ । यी खेलहरूलाई  icc-cricket.com, espncricinfo.com, cricketingnepal.com, ekantipur.com (अपडेट मात्र) तथा हाम्रोखेलकुदले प्रत्यक्ष अपडेट गर्दै छ ।  
*********************************
 जुडोकी स्टार खेलाडी फुपु ल्हामु खत्री यति बेला विवादमा तानिएकी छिन् र त्यसको एउटा प्रमुख कारण हो— होमसिक । केही समयअघिसम्म उनी टोकियो ओलम्पिक्सको तयारीका लागि जापानमा थिइन् । दुई वर्षको प्रशिक्षण थियो, तर उनी त्यसलाई बीचमै छाडेर नेपाल फर्किएकी छिन् । उनी यसरी किन फर्किन र यसले के कस्तो प्रभाव पार्नेछ, यसलाई लिएर नेपाल ओलम्पिक कमिटी तथा नेपाल जुडो संघका आ–आफ्नै तर्क छन् । फुपुको कुरा सुन्ने हो भने लाग्छ, उनलाई होमसिकले निकै सताएको थियो । एक त भाषाको समस्या, त्यसमाथि विदेशीहरूसँग घुलमिल हुन नचाहने जापानीहरूको स्वभाव । यस्तोमा उनले आफ्नो परिवारको माया गुमाएको अनुभव गरिन् । फुपुकै भाषामा उनी डिप्रेसन हुने स्थितिसम्म पुगेकी थिइन् । 
*********************************
