- वैशाख २, २०७६  अभिनेत्री करिश्मा मानन्धरका लागि २०७५ साल विशेष सावित भयो । उनी यो वर्ष निकै व्यस्त रहिन् । यसैपालि एसईई परीक्षा भएकाले धेरैजसो समय पढाइमै बिताएको मानन्धर बताउँछिन् । ‘यसपालि मैले एसईई दिएँ, त्यसैले यो वर्ष सबै काम बिर्संदै पढाइमै केन्द्रित भएँ ।’ मानन्धर भन्छिन्, ‘एसईई परीक्षा सकिएपछि फुर्सदिलो भएकी छु ।’ यस्तै, उनकी छोरी कविता केही समय पहिले अमेरिकाबाट नेपाल आएकी थिइन् । उनी हाल नेपालमै छिन् । धेरै समयपछि छोरीसँग बस्न पाउँदा एक वर्ष बितेको पत्तै भएन– मानन्धर भन्छिन् ।अ भिनेत्री वर्षा शिवाकोटी आफ्ना लागि २०७५ साल मध्यम भएको कुरा बताउँछिन् । यसपालि उनले अभिनय गरेका तीनवटा चलचित्र प्रदर्शनमा आए । ती तीनवटै चलचित्रले उत्कृष्ट व्यापार गर्न नसके पनि आफ्नो सिकाइको केही खुड्किला पार गरेको शिवाकोटी बताउँछिन् । चलचिक्र वीरवित्रम–२ को छायाँकनका क्रममा युरोपका विभिन्न ठाउँ घुम्ने अवसर यही वर्ष मिलेको वर्षाले बताइन् । बेला–बेला विभिन्न कारणले चर्चा र विवादमा आइरहने वर्षा यसपालि पनि केही समय अघि विवादमा आएकी थिइन् । उनले सामाजिक सञ्जालमा व्यक्त गरेका केही अभिव्यक्तिले उनलाई चर्चामा ल्याएको थियो । ‘मनमा गुम्सिएका कुराहरू बाहिर व्यक्त गर्दा आनन्द महसुस हुँदो रहेछ ।’ वर्षा भन्छिन्– ‘मेरा केही अभिव्यक्तिले यो वर्ष मलाई विवादमा ल्यायो, तर म खुसी छु ।’  अभिनेत्री प्रियंका कार्की २०७५ साल आफूले सधैं सम्झने वर्ष भएको बताउँछिन् । यसैपालि उनले अभिनेता आयुष्मान देशराज जोशीसँग इन्गेजमेन्ट गरेकी छिन् भने उनीहरूले आयांक फाउन्डेसन पनि स्थापना गरेका छन् । त्यसबाहेक आफू चलचित्र तथा म्युजिक भिडियोको छायांकनमै व्यस्त भएको कार्की बताउँछिन् । प्रियंका भन्छिन्, ‘यसपालि म काममै धेरै व्यस्त भएँ साथै फुर्सदिलो पनि उत्तिकै भएँ, त्यसैले परिवारका लागि समय दिन भ्याएँ भने यसैपाली नयाँ–नयाँ ठाउँ घुम्ने अवसर पनि मिल्यो ।’  अभिनेता प्रदीप खड्का विगतका वर्षहरूको तुलनामा यो वर्ष बढी व्यस्त भएको कुरा बताउँछन् । यो वर्ष प्रदीपका दुईवटा चलचित्र प्रदर्शनमा आए । दुवै चलचित्रले मध्यम खालको व्यापार गरे पनि धेरै कुरा सिक्ने मौका मिलेको उनी बताउँछन् । चलचित्रको छायांकन तथा प्रमोशनमा लाग्नुपर्ने भएकाले चलचिक्र बाहेक व्यत्तिगत कामका लागि समय निकाल्न नपाएको उनको गुनासो छ । प्रदीपले यही वर्ष विभिन्न देशको भ्रमण समेत गरे । भियतनाम, अष्ट्रेलिया, दार्जीलिङ आदि ठाउँ घुम्ने मौका मिल्यो— खड्काले भने । अभिनेता खड्का पनि बेला–बेला चर्चामा आइरहने अभिनेता हुन् । यो वर्ष पनि उनका बारेमा विभिन्न खालका समाचार सार्वजनिक भए । धेरैजसो नकारात्मक कुराको सामना गर्दै यो वर्ष बिताएको खड्का बताउँछन् ।  अभिनेता पुष्प खड्काका अनुसार ०७५ साल उनका लागि निकै फलदायी सावित भयो । पुष्पले यसपालि दुईवटा राम्रो व्यानरमा काम गर्ने मौका पाए । ‘दाल भात तरकारी र मारुनी अभिनय गर्न पाएँ ।’ पुष्प भन्छन्, ‘यो नै मेरो यो वर्षको ठूलो उपलब्धि हो ।’ गत वर्षको तुलनामा यो वर्ष आर्थिक रूपमा समेत राम्रो भएको खड्का बताउँछन् । यद्यपि चलचित्रमा व्यस्त भएकाले विगतका वर्षहरूको तुलनामा त्यति धेरै म्युजिक भिडियोमा अभिनय गर्न नभ्याएको खड्काले बताए । खड्का अभिनित चलचित्र मंगलम ०७४ सालमा प्रदर्शनमा आएको थियो । ०७५ सालमा उनी यही चलचित्रबाट विभिन्न एवार्डद्वारा सम्मानित भएका थिए । त्यसैले पनि यो साल सम्झनलायक वर्ष भएको पुष्पको तर्क छ । अभिनेत्री आँचल शर्मा २०७५ साल दौडधुपमै बितेको बताउँछिन् । उनी यतिबेला दाल भात तरकारीको प्रमोशनमा व्यस्त छिन् । विगतका वर्षको तुलनामा आफूले बढी म्युजिक भिडियोमा अभिनय गरेको शर्मा बताउँछिन् । ‘यो वर्ष मैले थुप्रै म्युजिक भिडियोमा अभिनय गरें, धेरै म्युजिक भिडियो हिट पनि भए ।’ आँचल भन्छिन्, ‘त्यसैले अघिल्लो वर्षको तुलनामा यसपालि आर्थिक रूपमा पनि अलि बलियो भएको महशुस गरेकी छु ।’ अध्ययन र अभिनय यात्रालाई सँगसँगै अघि बढाइरहेकी यी अभिनेत्रीले यही वर्ष स्नातक तहको अध्ययन पूरा गरेकी छिन् भने स्नातकोत्तरका लागि पनि भर्ना समेत लिइसकेकी छिन् । निर्देशक दीपेन्द्र के खनालको यो वर्ष तनावपूर्ण ढंगले बित्यो । ‘यो वर्ष चाहिने भन्दा नचाहिने कुरामा धेरै अल्झिएँ ।’ खनाल भन्छन्, ‘वर्षको सुरुवातमै चङ्गाचेटका निर्माता माधव वाग्ले पक्राउ पर्नुभयो । त्यसमै धेरै तनाव बेहोर्नुपर्‍यो । त्यसपछि चलचित्रको रिलिज डेट सर्‍यो त्यसमा पनि समस्या उत्पन्न भयो, चलचित्र रिलिज भएपछि पनि उस्तै तनाव सिर्जना भयो । यस्तै–यस्तै तनावका कारण कतिबेला एक वर्ष बित्यो पत्तै भएन ।’ दीपेन्द्र २०७६ साललाई भने सिर्जनात्मक ढंगले अघि बढाउने प्रण गर्छन् ।  गायक महेश काफ्लेका लागि २०७५ साल विशेष रह्यो । पत्रकारितामा कलम चलाइरहेका महेशलाई नाच फिरिरि गीतले जीवनको बाटो नै परिवर्तन गराइदियो । त्यसैले वर्षैभरि सांगीतिक कार्यक्रममै व्यस्त भएको उनी बताउँछन् । ‘नाच फिरिरि गीतले मेरो दैनिकी नै परिवर्तन गरिदियो, अर्को कुरा यो गीतले युट्युबमा सर्वाधिक भ्युज पाउँदा निकै खुसी छु ।’ महेश भन्छन्, ‘यो गीत हिट भएसँगै अन्य काम पनि सुरु गरेको छु ।’  लोक गायिका सुशीला गौतमका लागि यो वर्ष मिश्रित रह्यो । उनले यो वर्ष बेलायतको भ्रमण गर्ने अवसर पाइन् भने आफ्नै शब्द, संगीत तथा अभिनयको पाहुना गीत पनि यही साल सार्वजनिक भयो । त्यसबाहेक गीत रेकर्डिङ र स्वदेशका मेला महोत्सवहरूमा प्रस्तुति दिँदै यो वर्ष बितेको गौतम बताउँछिन् ।  बेली डान्सर तथा मोडल बिनु शाक्यका लागि वर्ष ०७५ फलदायी रह्यो । विनु यही वर्ष बेली डान्सरका रूपमा थप चर्चामा आइन् जसले उनलाई मेला महोत्सवहरूमा व्यस्त बनायो । शाक्यका लागि यो वर्ष केही अप्रिय घटना पनि घटे । उनी केही हप्ता पहिले बर्दिबास महोत्सवमा जाने क्रममा दुर्घटनामा परेर घाइते भइन् । त्यसैले पनि यो वर्ष नबिर्सने खालको भएको उनी बताउँछिन् ।  मोडल सृष्टि खड्का यो वर्ष आफ्ना लागि लाभदायक भएको कुरा बताउँछिन् । उनी यसपालि धेरैजसो सुटिङमै व्यस्त रहिन् । सृष्टिले अभिनय गरेका कतिपय म्युजिक भिडियोले सफलता पनि प्राप्त गरे । अधिकांश समय म्युजिक भिडियो सुटिङमै व्यस्त भएकाले आर्थिक रुपमा पनि राम्रो भएको खड्काले बताइन् ।     
*********************************
- वैशाख २, २०७६बलिउड स्टार सलमान खानको बहुप्रतिक्षित चलचित्र भारतको ट्रेलर सार्वजनिक हुन अब धेरै समय बाकी छैन । निर्माण टिम एउटा राम्रो दिन पारेर ट्रेलर सार्वजनिक गर्ने तयारीमा छ । त्यसअघि यो चलचित्रको पोस्टर सार्वजनिक गरिएको छ । पोस्टरमा सलमानलाई निकै फरक किसिमले उतारिएको छ ।सलमानले आज सोमवार सामाजिक सन्जालबाट उक्त चलचित्रको पोस्टर सार्वजनिक गरेका हुन् । पोस्टर सार्वजनिक गर्दै सलमानले लेखेका छन्, ‘जति सेता कपाल मेरो टाउको र दारीमा छन्, त्यो भन्दा बढि मेरो जिवन रंगीन छ । सलमानलाई फ्यानहरुले यसअघि यस्तो लुक्समा कहिल्यै देखेका थिएनन् । तस्विरमा सलमान निकै वुढो उमेरका देखिन्छन् । सेतै फुलेको कपाल छ, दारी पनि उस्तै । कालो चस्मा लगाएका सलमान कोर्के नजरमा निकै भिन्न देखिएका छन् । पहिचान गर्न समेत मुस्किल पर्नेगरी निर्माण भएको पोस्टरलाई धेरैले मन पराएका छन् । पोस्टरमा एक मानिस र देशका लागी सँगसँगै भ्रमण भन्ने भाषा समेत लेखिएको छ । तर, ठम्याएर हेर्नेहो भने पोस्टरमा सलमानसँगै एक महिला र बच्चालाई समेत देख्न सकिन्छ । यो तस्विरले २०१० को कथा बोल्दैछ ? त्यो लेखिएको छैन । तर, पोस्टरमा किन २०१० लेखिएको छ त्यसले धेरैलाई चलचित्रप्रति ध्यान केन्दित गराएको छ । यसअघिका केहि चलचित्र फ्लप भएपछि सलमान निकै चनाखो भएका छन् । हरेक कुरामा मिहेनत गरेका छन् । अहिले दबगं ३ को सुटिङमा व्यस्त छन् । यद्यपी, सलमानका लागी भारत सवैभन्दा महत्वपुर्ण चलचित्र हो । किनभने यो चलचित्र राष्ट्रियतासँग जोडिएको छ, त्यससँगै सुटिङमा जानु अघिदेखीनै विभिन्न किसिमका चर्चाका कारण । प्रियंका चोपडाको इन र आउटको विषयले पनि भारतको चर्चा धेरै भएको थियो । स्रोतका अनुसार यो चलचित्रको टे«लर आगामी १० दिनपछि मात्रै सार्वजनिक गर्ने निर्माण टिमको तयारी छ । निर्माण टिमले अहिलेसम्म आधिकारीक भनाई सार्वजनकि नगरेपनि यो चलचित्र कोरियाली नाटक ‘ ऐन ओड टू माइ फादर’ मा आधारित छ । चलचित्रले भारतको पावर पनि देखाउने बताइन्छ । सलमान खानबाहेक कैटरिना कैफ, दिशा पटनी, सुनील ग्रोवर लगायतका कलाकारको पनि अभिनय देख्न सकिनेछ । यो चलचित्र आगामी ईदको अवसरमा सार्वजनिक हुँदैछ । चलचित्रलाई अली अब्बास जफरले निर्देशन गरेका हुन् ।  
*********************************
- वैशाख २, २०७६ चलचित्र प्रदर्शन भएपछि त्यो सफल भयो कि असफल भन्ने कुराको निर्णय दर्शकले गर्छन् । दर्शकले साथ दिएको चलचित्र सफल हुन्छ, साथ दिएनन् भने राम्रा चलचित्र पनि असफल हुन्छन् । वर्ष २०७५ मा प्रदर्शनमा आएका चलचित्रले यही नै सन्देश दिएका छन् । खासगरी राम्रो भनिएका चलचित्र एकै दिन प्रदर्शन हुनुले पनि केही चलचित्रको व्यवसायिक पक्ष फितलो भएको पाइयो भने कतिपय अवस्थामा प्राकृतिक तथा राजनैतिक कारणले समेत चलचित्रको व्यवसायमा प्रत्यक्ष प्रभाव पर्‍यो । यो वर्ष प्रदर्शनमा आएका चलचित्रका आधारमा अभिनेता तथा अभिनेत्रीहरूको प्रस्तुति कस्तो रह्यो त ?   अभिनेता विपिन कार्कीका लागि वर्ष २०७५ औषत रह्यो । यो वर्ष उनले अभिनय गरेका तीन चलचित्र हरि, प्रसाद तथा गोपी प्रदर्शनमा आए । यी तीनवटै चलचित्र विषयवस्तुका दृष्टिकोणले उत्कृष्ट रहे । यद्यपि तीमध्ये हरी र गोपीले अपेक्षा अनुरुप व्यवसाय गर्न सकेनन् भने प्रसादले दर्शकको मन जित्यो । यी तीनवटै चलचित्र मार्फत विपिनले आफूले हरेक प्रकारको भूमिकामा अब्बल अभिनय गर्न सक्ने कुरा प्रमाणित गरिदिएका छन् । जेठमा प्रदर्शनमा आउने विपिनको नयाँ चलचित्र जात्रै जात्रा दर्शकमाझ प्रतिक्षाको विषय भएको छ ।    दीपकराज गिरीले पुनः एकपटक आफू नेपाली चलचित्रको नम्बर एक ‘मेकर’ भएको प्रमाणित गरिदिए । उनले निर्माण तथा अभिनय गरेको चलचित्र ‘छक्का पञ्जा–३’ वर्षकै सर्वाधिक व्यवसाय गर्ने चलचित्र सावित भयो । अघिल्ला चलचित्रमा कमेडीमात्र गरेको आरोप झेलेका दीपकराजले छक्का पञ्जा–३ मा कमेडीसँगै एउटा गम्भिर विषयसमेत उठाए अनि केही सन्देश पनि दिए । अभिनेताका रूपमा समेत दीपकराजको कामले प्रशंसा पायो ।   कुनै बेलाकी कुशल अभिनेत्री दीपाश्री निरौला अहिले अभिनयभन्दा निर्माण एवं निर्देशन मार्फत चर्चामा आइरहेकी छिन् । छक्का पञ्जा–३ लाई कुशलतापूर्वक निर्देशन गरेर दीपाश्रीले आफूलाई सफल चलचित्रकर्मीको सूचीमा उभ्याएकी छिन् । यसै पनि नेपाली चलचित्रमा महिला निर्देशकको संख्या कम भएको अवस्थामा दीपाले त्यो अभाव पूर्तिमात्र गरेकी छैनन्, वर्षकै सर्वाधिक सफल चलचित्र निर्देशन गरेर आफूमा भएको क्षमता समेत प्रमाणित गरेकी छिन् ।    अघिल्लो वर्ष चलचित्र ‘ऐश्वर्या’ बाट रजतपटमा पदार्पण गरेकी अभिनेत्री हुन्– दीपिका प्रसाईं । पहिलो चलचित्रबाटै प्रसस्त सम्भावना देखाएकी दीपिकाले दोस्रो चलचित्र ‘छक्का पञ्जा–३’ मा अझ सशक्त भूमिका निर्वाह गरेर दर्शकलाई प्रभावित तुल्याइन् । यतिबेला तेस्रो चलचित्रमा अनुबन्ध भैसकेकी दीपिका राम्रो स्क्रिप्टमा मात्र काम गर्ने अडानमा बसेका कारण सफल भैरहेको अनुमान गर्न सकिन्छ ।     अभिनेत्री प्रियंका कार्कीका लागि वर्ष २०७५ फलदायी रह्यो । यो वर्ष उनले अभिनय गरेका सातवटा चलचित्र प्रदर्शनमा आए । तीमध्ये केही चलचित्र असफल भए भने केही चलचित्र व्यवसायिक रुपमा उत्कृष्ट सावित भए । ह्याप्पी डेज, कोहलपुर एक्सप्रेस, मट्टीमाला, अनागत, कथा काठमाडौं आदि चलचित्र व्यवसायिक रूपमा असफल वा औसत भए पनि नाइँ नभन्नु ल–५ तथा छक्का पञ्जा–३ उत्कृष्ट रहे । प्रियंका व्यक्तिगत कारणले पनि वर्षभरिनै चर्चामा रहिन् । अभिनेता आयुष्मान देशराज जोशीसँगको उनको इन्गेज्मेन्ट चर्चाको विषय बन्यो । वर्षको उत्तराद्धमा प्रियंकाले आयुष्मानसँगको सहकार्यमा आयांक फाउण्डेसन स्थापना गरेर समाजसेवामा समेत सक्रिय हुने घोषणा गरिन् ।     अभिनेता अनमोल केसी नेपाली चलचित्रका सुपरस्टार हुन् भन्दा फरक पर्दैन । यो वर्ष उनले अभिनय गरेका दुई चलचित्र क्याप्टेन तथा ए मेरो हजुर–३ प्रदर्शनमा आए । ए मेरो हजुर–३ आज शुक्रबारदेखि प्रदर्शन हुने भएकाले यसको व्यवसायिक पक्षका बारेमा केही भन्न मिलेन । चलचित्र क्याप्टेन व्यवसायिक रूपमा सफल भयो । अघिल्लो वर्ष चलचित्र कृमा एक्सन भूमिकामा प्रस्तुत भएका अनमोल यो वर्ष क्याप्टेनमा फुटबलरका रूपमा पनि उत्तिकै जमे । चलचित्रको पर्दामा उनलाई वास्तविक खेलाडी नै देखियो । ए मेरो हजुर–३ मा उनी दोहोरो भूमिकामा देखा पर्दैछन् । यो चलचित्रमा उनी संगीतकर्मीको भूमिकामा छन् । ए मेरो हजुर–३ को भूमिकामा उनलाई दर्शकले कत्तिको रुचाउने हुन्, हेर्न बाँकी नै छ ।     चकलेटी अभिनेता प्रदीप खड्काको फ्यान फलोइङ लोभलाग्दो छ । उनी जहाँ पुग्छन्, त्यहाँ प्रशंसकहरूको भीड लाग्छ । यो वर्ष प्रदीपले अभिनय गरेका दुईवटा चलचित्र प्रदर्शित भए । पहिलो थियो रोज । गोपिकृष्ण मुभिजको यो चलचित्र व्यवसायिक रूपमा खासै सफल हुन सकेन । यद्यपि प्रदीपको भूमिकाले भने प्रशंसा पायो । दोस्रो चलचित्र लभ स्टेसन अहिले पनि सिनेमा हलमा प्रदर्शन भैरहेको छ । व्यवसायिक सफलतातर्फ अग्रसर यो चलचित्रमा प्रदीपले लभर ब्वाइको भूमिका निर्वाह गरेका छन् । प्रदीप आगामी वर्ष कबड्डी–कबड्डीको तेस्रो सिक्वेलमा देखिने प्रवल सम्भावना छ ।     पहिलो चलचित्रबाटै सफलता पाउने थोरै कलाकारमा अभिनेत्री उपासना सिंह ठकुरीको नाम पनि आउँछ । चलचित्र क्याप्टेनमार्फत रजतपटमा आएकी यी अभिनेत्रीले आफ्नो पहिलो चलचित्रबाट प्रसस्त सम्भावना देखाएकी छिन् । आगामी वर्ष उनी कबड्डी–कबड्डीको सिक्वेलमा देखिने सम्भावना छ ।   उमेश थापा र कविता गुरुङ दम्पत्ति हुन्, जो नर्वेमा बसोबास गर्छन् । उनीहरूले आफ्नै जीवन कथामा आधारित चलचित्र बोबीमार्फत रजतपटमा पदार्पण गरेका हुन् । पहिलो प्रयासमै उनीहरूले दर्शकको मन जितेका छन् । उक्त चलचित्रको सफलतापछि उनीहरूले त्यसको सिक्वेल निर्माण गर्ने घोषणा समेत गरिसकेका छन् ।     अभिनेत्री नम्रता श्रेष्ठलाई भर्सटाइल भन्दा फरक पर्दैन । उनी रोमान्टिक चलचित्रमात्र होइन कलात्मक चलचित्रमा पनि उत्तिकै फिट छिन् । यो वर्ष नम्रताले अभिनय गरेको चलचित्र प्रसाद प्रदर्शनमा आयो, जसमा उनको अभिनय लोभलाग्दो देखियो । व्यवसायिक रूपमा समेत सफल भएको यो चलचित्रमा नम्रताले निःसन्तान र गरिवीको पीडालाई प्रभावकारी शैलीमा चित्रण गरेकी छिन् । आगामी वर्ष उनी चलचित्र जाइरामा खेलाडीको भूमिकामा प्रस्तुत हुँदैछिन् ।   अभिनेत्री स्वस्तिमा खड्काले अभिनय गरेको चलचित्र बुलबुलको व्यवसायिक पक्ष जे जस्तो भए पनि उनले अभिनयबाट भने प्रशंसा पाएकी छिन् । उक्त चलचित्रमा निम्न वर्गीय महिलाका साथै टेम्पो चालिकाको अफ्ठेरो भूमिकालाई समेत उनले सहजताका साथ निर्वाह गरेकी छिन् । चलचित्रमा स्वस्तिमाको अभिनयबाट दर्शकका आँखा रसाएको पाइन्छ । व्यवसायिक रूपमा सफल चलचित्र नाइँ नभन्नु ल–५ मा पनि स्वस्तिमाको भूमिकाले दर्शकको मन जितेको थियो । चलचित्र जय भोलेमा पनि उनको भूमिका मन पराइयो ।     अभिनेता गौरव पहारीका लागि यो वर्ष मिश्रित रह्यो । उनले अभिनय गरेका दुई चलचित्र मिस्टर भर्जिन तथा साइँली प्रदर्शनमा आए । मिस्टर भर्जिनको व्यवसायिक पक्ष खासै राम्रो हुन सकेन, यद्यपि साइँलीबाट भने गौरवले राम्रो सफलता हासिल गरे । साइँलीमा उनको अभिनय प्रशंसनीय रह्यो ।   अभिनेत्री मेनुका प्रधानले अभिनय गरेको जम्मा एउटा मात्र चलचित्र साइँली यो वर्ष प्रदर्शनमा आयो । चलचित्रमा उनी शीर्षक भूमिकामा प्रस्तुत भएकी छिन् । रंगमञ्चको पृष्ठभूमिबाट आएकी यी अभिनेत्रीको अभिनय त्यसै पनि सुन्दर हुन्छ । चलचित्र साइँलीमार्फत उनले पुनः एक पटक आफूलाई प्रमाणित गरेकी छिन् ।   अभिनेता खगेन्द्र लामिछोनका वर्ष २०७५ औषत रह्यो । एकातिर चलचित्र जय भोलेले व्यवसायिक सफलता हासिल गर्यो भने अर्कातिर चलचित्र डमरुको डन्डिबियो चल्न सकेन । त्यसो त चलचित्र जय भोलेमा नै उनी आफ्नो चरित्रभन्दा भिन्न भूमिकामा प्रस्तुत भएका थिए, जसमा उनले न्याय गरे । डमरुको डन्डिबियोबाट खगेन्द्र अति नै आशावादी थिए । डन्डिबियो खेललाई केन्द्रमा राखिएको यो चलचित्रमा खगेन्द्र प्रभावकारी शैलीमा प्रस्तुत भएका थिए ।   अघिल्लो वर्ष झण्डै आधा दर्जन चलचित्रमा देखिएका अभिनेता दयाहाङ राई यो वर्ष तीनवटा चलचित्रमा देखा परे । भैरे, नेप्टे तथा साइँलीमार्फत दर्शकमाझ आएका अभिनेता राईका अघिल्ला दुई चलचित्र व्यवसायिक रूपमा सफल मानिएनन् । भैरे र नेप्टेले निराश बनाए पनि उनलाई साइँलीको सफलताले राहत दिएको हुनुपर्छ । आगामी वर्ष दयाले अभिनय गरेका दुई चलचित्र नीरफूल तथा आप्पा प्रदर्शनमा आउने छन् ।   अभिनेत्री साम्राज्ञी राज्य लक्ष्मी शाह प्रायः छनोट गरेर मात्र चलचित्रमा अभिनय गर्छिन् । यो वर्ष उनले अभिनय गरेका दुई चलचित्र प्रदर्शन भए–कायरा तथा इन्टु मिन्टु लन्डनमा । चलचित्र कायरामा उनी आर्यन सिग्देलको जोडीका रूपमा प्रस्तुत भएकी थिइन् भने इन्टु मिन्टु लन्डनमामा उनलाई धीरज मगरको साथ थियो । कायराले सफलताको स्वाद चाख्न सकेन । यद्यपि इन्टु मिन्टु लण्डनमा भने व्यवसायिक रूपमा सफल भयो । आफूले अभिनय गरेको एउटा चलचित्र असफल तथा अर्को चलचित्र सफल भएकाले उनका लागि यो वर्ष औषत मानियो । साम्राज्ञी यतिबेला चलचित्र मारुनीको छायांकनमा व्यस्त छिन्, जुन आगामी वर्ष प्रदर्शनमा आउनेछ ।   अघिल्लो वर्ष फाटेको जुत्ता, लालपुर्जा, झ्यानाकुटी, पञ्जेबाजा तथा संरक्षण जस्ता चलचित्रमार्फत दर्शकमाझ आएका अभिनेता सौगात मल्ल यो वर्ष एउटा मात्र चलचित्र जय भोलेमा देखिए । अघिल्लो वर्षका अधिकांश चलचित्र व्यवसायिक रूपमा असफल भएपछि सौगातले यो वर्ष धेरै चलचित्रमा हात हालेनन् । उनको मुख्य भूमिका रहेको चलचित्र जय भोले भने व्यवसायिक रूपमा सफल भयो ।   
*********************************
- वैशाख २, २०७६   नेपाली कथानक चलचित्र ‘दाल भात तरकारी’को ट्रेलर सार्वजनिक भएको छ । ट्रेलरले चलचित्र कमेडी भरपुर रहेको संकेत गरेको छ । सार्वजनिक ट्रेलरमा चलचित्रका शिर्ष कलाकारको विदेश मोहलाई देखाइएको छ । ट्रेलरमा हरिवंश आचार्य, निरूता सिंह, पुष्प खड्का, आँचल शर्मा, वर्षा राउत, राजाराम पौडेल, शिवहरी पौडेल, किरण केसी, बसुन्धारा भुषाल, रविन तामाङ, शिशिर वाङ्देल, विल्सन विक्रम राईलगायतका कलाकारलाई ट्रेलरमा स्थान दिइएको छ । यो चलचित्र वैशाख २० मा रिलिज हुनेछ । किरण केसी प्रस्तुतकर्ता रहेको चलचित्रको कथा हरिवंश आचार्यले लेखेका हुन् । कथासँगै पटकथा तथा संवाद पनि उनकै हो । यो चलचित्र सुदन केसीले निर्देशन गरेका हुन् । मित्र डि. गुरुङको सम्पादन रहेको चलचित्रलाई दिर्घ गुरुङले खिचेका हुन् । चलचित्रमा प्रमिला आचार्य, यमन श्रेष्ठ, शिवहरी पौडेल नरेन्द्र कंसाकार लगायतको लगानी रहेको छ । चलचित्रका गीतमा मा प्रविन सिंह र कविराज गहतराजले कोरियोग्राफी गरेका हुन् ।       
*********************************
- वैशाख २, २०७६  लोकप्रिय गायक रामकृष्ण ढकालको आवाजमा नयाँ गीत सार्वजनिक भएको छ । विकास थापाले लेखेको ‘हावाको झोँका’ बोलको गीत गायक ढकालको स्वरमा सार्वजनिक भएको हो । सार्वजनिक गीतमा लोकप्रिय संगीतकार सन्तोष श्रेष्ठले संगीत भरेका छन् ।   गीतको म्यूजिक भिडियोमा अभिनेता सरोज खनालले अभिनय गरेका छन् । कवि हेम प्रभासले निर्देशन गरेको गीतको म्यूजिक भिडियोमा कवि रिमा के सी, सुजन थापा र सविना आचार्यले पनि अभिनय गरेका छन् । निर्देशक हेमप्रभासको परिकल्पना तथा स्क्रिप्ट लेखन रहेको यो गीतको छायांकन मुकेश हुमागाईले गरेका हुन् ।  गीतको म्यूजिक भिडियो मार्फत परिवारमा आमाको भुमिकालाई दर्शाउन खोजिएको छ । श्रीमतीको मृत्यु शोकमा डुबेको एउटा श्रीमान । आमाको मातृशोक भुल्न नसकेर कुलतमा फस्न पुगेका आफ्नै छोराछोरी, एउटा बाबुले जीवनमा स्वीकार्नु पर्ने बाध्यताहरू लगायतका दृष्य म्यूजिक भिडियोमा देख्न सकिन्छ  । भिडियो हेर्दै गर्दा हाम्रै समाजको वास्तिविक कथा जस्तो लाग्छ ।       
*********************************
- वैशाख २, २०७६ संसारका कुन देश कुन क्षेत्रमा कस्तो अवस्थामा छन् भन्ने विषयमा संसारभर छरिएका विभिन्न विषयगत एजेन्सीहरूले समय–समयमा प्रतिवेदन जारी गरेर सम्बन्धित मुलुकलाई सचेत गराउँदै आएका छन् । यस्तो प्रतिवेदनले सम्बन्धित मुलुकलाई आफू कमजोर रहेको क्षेत्रमा सुधार गर्न आवश्यक नीति तयार पार्न सघाउ पुर्‍याउँदै आएको छ । वर्ष २०७५ मा विभिन्न एजेन्सीले आ–आफ्ना विषयमा जारी गरेका प्रतिवेदनमा नेफाल कहाँ छ त ?  संयुक्त राष्ट्रसंघीय विकास कार्यत्रम (यूएनडीपी) ले हरेक वर्ष जारी गर्दै आएको मानव विकास सूचकांकसम्बन्धी पछिल्लो प्रतिवेदनअनुसार नेपाल अघिल्लो वर्षको तुलनामा पाँच स्थान खस्कँदै १ सय ४९ औं स्थानमा पुगेको छ । यूएनडीपीले सार्वजनिक गरेको उक्त प्रतिवेदनमा १ सय ८९ देशलाई समेटिएको थियो । प्रतिवेदनअनुसार दक्षिण एसियाली देशहरूमा भारत १ सय ३० औं, भुटान १ सय ३४ औं, बंगलादेश १ सय ३६ औं तथा पाकिस्तान १ सय ५० औं स्थानमा छन् । प्रतिवेदनमा श्रीलंका ७६ औं तथा माल्दिभ्स १ सय १ औं स्थानमा छन् ।   जीवनयापनका क्रममा नागरिकको अनुहारमा झल्कने खुसीको मापनमा नेपालीहरू दक्षिण एसियाली देशहरूमध्ये तेस्रो स्थानमा छ । संयुक्त राष्ट्रसंघीय वर्ल्ड ह्यापिनेसले विश्वका १ सय ९२ देशमा गरेको सर्वेक्षणअनुसार नेपाल उक्त सूचीको १ सयौं नम्बरमा छ । यो सूचीमा दक्षिण एसियाली मुलुकहरूमध्ये पाकिस्तान ७५ औं स्थानमा रहेर सबैभन्दा अगाडि छ भने भुटान ९७ औं स्थानमा रहेर नेपालभन्दा अघि छ । उक्त सूचीमा बंगलादेश, श्रीलंका, भारत तथा अफगानिस्तान नेपालभन्दा पछाडि छन् । प्रतिवेदनको पहिलो स्थानमा उत्तर युरोपेली मुलुक फिनल्यान्ड छ । यो प्रतिवेदन विशेष गरी नागरिकको आम्दानी, स्वतन्त्रता, विश्वास, स्वास्थ्य सेवामा पहुँच, जीवनयापनका साधनहरूको सहज उपलब्धता, सामाजिक सद्भाव एवं उदारताका आधारमा तयार गरिन्छ ।   विश्व बैंकले वर्ष २०१८ का लागि विश्वका विभिन्न मुलुकमा उपलब्ध आर्थिक स्वतन्त्रता, आर्थिक अवसर, नागरिकहरूको आम्दानी एवं बचत, उद्योग–व्यवसाय प्रारम्भ गर्न बेहोर्नुपर्ने प्रशासनिक झमेला तथा वित्तीय क्षेत्रबाट प्राप्त हुने आर्थिक सहयोग, मानव संसाधन, ऊर्जाको उपलब्धता तथा कच्चापदार्थको सहजता जस्ता विषयलाई समेटेर जारी गरेको आर्थिक प्रतिवेदनमा नेपाल १ सय ३३ औं स्थानमा छ । यसका लागि नेपालले ५४ दशमलव १ अंकको रेटिङ प्वाइन्ट प्राप्त गरेको थियो । प्रतिवेदनमा उल्लेख गरिएको मापनसम्बन्धी नियमअनुसार यस्तो रेटिङ जति कम हुन्छ सम्बन्धित मुलुकको आर्थिक अवस्थालाई त्यति नै सहज मानिन्छ । १ सय ८० देश समेटिएको यो प्रतिवेदनको पहिलो स्थानमा हङकङ छ ।   विश्व स्वास्थ्य संगठनले सन् २०१८ का लागि जारी गरेको वार्षिक प्रतिवेदनअनुसार नेपालीहरूको औसत आयु पुरुषको हकमा ६९ वर्ष तथा महिलाको हकमा ७२ पुगेको छ । यसैगरी ५ वर्षमुनिका शिशुको मृत्युदर प्रति १० हजार जन्ममध्ये ३४ मा झरेको छ भने १५ देखि ६० वर्षका नागरिकको मृत्युदर पनि कम हुँदै गएको छ । प्रतिवेदनअनुसार नेपालमा हरेक वर्ष प्रति १० हजारमा १ सय ७१ महिला तथा १ सय ३१ पुरुषको मृत्यु हुने गरेको छ । स्वास्थ्य क्षेत्रमा नेपालीहरूको प्रतिव्यक्ति खर्चमा सुधार देखाउने उक्त प्रतिवेदन भन्छ– प्रत्येक नेपालीले हरेक वर्ष आफ्नो स्वास्थ्यका लागि १ सय ३७ डलर खर्च गर्दै आएका छन् । यो उनीहरूको कुल आयको ५ दशमलव ८ प्रतिशत हो ।  यो वर्ष नेपाल बढी भ्रष्टाचार हुने देशहरूको सूचीमा पुनः खराब स्थितिमा छ । भ्रष्टाचारसम्बन्धी अध्ययन गर्ने अन्तर्राष्ट्रिय संस्था एमनेस्टी इन्टरनेसनलले सार्वजनिक गरेको प्रतिवेदनमा नेपाल १ सय २२ औं स्थानमा छ । दक्षिण एसियाली देशहरूमध्ये सबैभन्दा कम भ्रष्टाचार हुने देश भुटान हो । उक्त सूचीमा भुटान २६ औं स्थानमा छ । त्यस्तै भारत ८१ औं, श्रीलंका ९१ औं, मालदिभ्स १ सय १२ औं, पाकिस्तान १ सय १७ औं तथा बंगलादेश १ सय ४३ औं स्थानमा छन् । अघिल्लो वर्ष यो सूचीमा नेपाल १ सय ३१ औं स्थानमा थियो । विश्वमा सबैभन्दा कम भ्रष्टाचार हुने देशमा न्युजिल्यान्ड, डेनमार्क र स्वीजरल्यान्ड क्रमशः पहिलो, दोस्रो तथा तेस्रो स्थानमा छन् ।  पर्यटनसम्बन्धी समाचार लेख्ने अनलाइन पोर्टल लब्ली प्लानेटले विश्वका घुम्नै पर्ने सहरको सूचीमा नेपालको राजधानी काठमाडौंलाई पाँचौं स्थानमा राखेको छ । चार वर्षअघि गएको विनाशकारी भूकम्पले क्षति पुर्‍याए पनि पुनर्निर्माणको काम भैरहेको भन्दै लब्ली प्लानेटले काठमाडौंलाई एकपटक घुम्नैपर्ने सहरका रूपमा उल्लेख गरेको हो । लब्ली प्लानेटको उक्त सूचीको पहिलो स्थानमा डेनमार्कको राजधानी कोपनहेगन छ भने नेपालभन्दा अघि चीनको सान्जेन, सर्बियाको नोभी साद तथा अमेरिकाको मियामी छन् ।   व्यवसायिक महिला र कानुनी प्रावधान जस्ता विषयलाई आधार बनाएर विश्व बैंकले जारी गरेको एक प्रतिवेदनमा नेपाल दक्षिण एसियामा पाँचौं नम्बरमा छ । उक्त प्रतिवेदनको पहिलो नम्बरमा माल्दिभ्स छ । त्यसैगरी दोस्रोमा भारत, तेस्रोमा भुटान, चौथोमा श्रीलंका छन् । नेपालपछि बंगलादेश, पाकिस्तान हुँदै अन्त्यमा अफगानस्तिान छ । ती दुवै विषयको मूल्यांकनमा नेपालले ५३ दशमलव १३ अंक पाएको थियो ।   प्रजातन्त्र संस्थागत भएका देशको सूचीमा नेपाल ९७ औं स्थानमा परेको प्रतिवेदन सार्वजनिक भएको छ । द इकोनोमिस्टले प्रकाशित गरेको उक्त प्रतिवेदनमा १ सय ६७ देश समेटिएका थिए । प्रतिवेदनअनुसार पहिलो स्थानमा नर्वे, दोस्रोमा आइसल्यान्ड, तेस्रो स्वीडेन छन् ।   विश्व बैंकले सन् २०१९ को आर्थिक वृद्धिदर ७ प्रतिशतले हासिल हुने प्रक्षेपण गरेको छ । यो प्रक्षेपण दक्षिण एसियाका देशहरूको तेस्रो स्थान हो । छिमेकी देश भारत र बंगलादेशले क्रमश ७ दशमलव ५ तथा ७ दशमलव ३ प्रतिशतले आर्थिक वृद्धि गर्ने उल्लेख गरेका छन् । पछिल्लो समय पर्यटक आगमन बढेको तथा ठूला सिमेन्ट उद्योगहरूले उत्पादन थालेको हुँदा आर्थिक वृद्धिदर बढ्ने अनुमान गरिएको हो ।   
*********************************
- वैशाख १, २०७६ साहित्यकार गंगा सुवेदीको कथा संग्रह ‘नियालेर आकाश’ सार्वजनिक भएको छ । राजधानीमा एक कार्यक्रममाझ उक्त कृति सार्वजनिक भएको हो ।  नारी, सामाजिक विकृती तथा समस्यालगायतका विषयवस्तुमाथि यथार्थवादी शैलीमा लेखिएका २५ वटा कथाहरु समेटिएको उक्त पुस्तकलाई प्राज्ञ तथा स्रष्टा माया ठकुरी, साहित्यकार लक्ष्मणप्रसाद गौतम, समीक्षक उमाप्रसाद कोइराला, साहित्यकार ज्ञानु अधिकारी र लेखिका सुवेदीले संयुक्त रुपमा सार्वजनिक गरेका हुन् ।  प्राज्ञ तथा स्रष्टा ठकुरीले कथाकार सुवेदीले आफ्ना कथामा यथार्थ र जीवन्त परिवेश ल्याउन सफल भएको बताइन् । कृतिमाथि समीक्षक टिप्पणी राख्दैं समीक्षक तथा स्रष्टा ज्ञानु अधिकारीले आफूले नदेखेका कतिपय यथार्थतामा पनि कथामा आएको बताउँदै उनले कथामार्फत समाजमा विद्यमान विभेदमाथि शालिन विरोध र असन्तुष्टी रहेको बताइन् ।  अर्का समीक्षक उमाप्रसाद कोइरालाले पूर्वबाट स्थापित स्रष्टा सुवेदी बहुमुखी प्रतिभाकी धनी भएको बताए । साहित्यकार, सञ्चारकर्मी, समाजसेवी, उद्यमी र चित्रकार समेत रहेकी सुवेदी गौरव गर्न लायक प्रतिभा भएको बताउँदैं सुवेदीका कथामा कारुणिकता कथाको शक्ति भएको बताए ।  कथाकार सुवेदीले आफूले हरेक कथा अन्तरमनले आत्मस्पर्श गरेपछि लेखेको बताइन् । कार्यक्रमका अध्यक्ष लक्ष्मण गौतमले सकारात्मक सोचलाई गंगाले कथामा उतार्ने गरेको बताए । उनले धेरै ब्यक्तित्वलाई सँगै लिएर जानु पनि कृत्तिकारको विशेषता रहेको बताए ।  सुवेदीको यो पाँचौ कथाकृति डिकुरा पब्लिकेसन्सले बजारमा ल्याएको हो ।  
*********************************
- वैशाख १, २०७६ अंग्रेजीमा एउटा शब्द छ–अब्जरडिटी । नेपालीकरण गर्दा त्यसको शाब्दिक अर्थ ‘अवसाद’ हुन आउँछ । अब्जरडिटी दर्शनले यसलाई अझ सजिलोसँग व्याख्या गरिदिएको छ कारण–प्रभावमा होइन, भाग्यमा विश्वास गर्ने । यहाँ उक्त शब्दको चर्चा गर्नुको अर्थ वर्ष २०७५ मा नेपाली चलचित्रको प्रवृत्ति र बजार सिंहावलोकन गर्नु हो । ‘अब्जरडिटी’ शब्द वरपर नेपाली चलचित्रको मनोविज्ञान घुम्यो गत वर्ष, जुन नेपाली चलचित्रको वर्तमान चरित्र हो ।  चरित्र संश्लेषण गर्नुअघि वर्ष २०७५ को नेपाली चलचित्रको गणित बुझौं । यो वर्ष कुल ९३ कथानक चलचित्र प्रदर्शनमा आए । एउटा चलचित्रमा औसत ७० लाख रुपैयाँ लगानी मान्दा वार्षिक लगानी ६३ करोड रुपैयाँभन्दा माथि हुन आउँछ । कुल रिलिजमध्ये एक दर्जनभन्दा कम चलचित्रले लगानी उठाए र बाँकी टाइटानिक जहाजजस्तै डुबे । ‘छक्का पञ्जा–३’ को २० करोड रुपैयाँलाई सर्वाधिक ग्रसर मान्दा बजार आयतन १ सय ८ करोड रुपैयाँ सालाखाला हुन आउँछ ।  क्यूएफएक्सको वर्तमान टिकट दरअनुसार ‘छक्का पञ्जा–३’ लाई ८ लाख दर्शकले हलमा हेरे जुन मुलुकको कुल जनसंख्याको अनुमानित २ दशमलव ४ प्रतिशत हो । वर्ष २०७५ मा ७० भन्दा बढी विदेशी चलचित्र (हलिउड र बलिउड) अन्तर्राट्रिय प्रदर्शनमा आए जसमध्ये ४ वटा हलिउड चलचित्रले नेपालमा १ करोडभन्दा माथिको ग्रस कारोबार गर्नु सामान्य होइन । कथ्य र प्रस्तुतिमा ताजा भारतीय र अमेरिकी चलचित्र नेपालमा राम्रैसँगै चले । टिकट झ्यालमा स्टार भर्सेज स्टोरीको यो एउटा सजीव द्वन्द्व थियो ।  काठमाडौं र मुलुकको दोस्रो ठूलो चलचित्र बजार पोखराको वर्ष २०७४ मध्यदेखि २०७५ लगभग अन्त्यसम्म गरिएको संश्लेषित एउटा तथ्यांकको निष्कर्ष पनि निकै रोचक छ जसले नेपाली चलचित्र क्षेत्रमा आशाको सञ्चार गर्छ । उक्त तथ्यांकअनुसार यो अवधिमा ४८ प्रतिशत दर्शकले नेपाली, ३७ प्रतिशतले भारतीय तथा १५ प्रतिशतले अंग्रेजी चलचित्र हेरेका थिए । यो गणितका दुई निष्कर्ष छन् : नेपाली चलचित्रको बजार उम्दा छ र विदेशी चलचित्र घरेलु चलचित्रका लागि चुनौतिका रूपमा उभिएको छ ।  अब कस्ता चलचित्र प्रदर्शनमा आए भन्ने प्रवृत्तिको विश्लेषण गरौं । ‘अवसाद’ दर्शन वरपर वर्ष २०७५ ले फन्को मार्‍यो, उक्त घर्षण वर्ष २०७६ मा अझ गाढा बन्ने विश्वास गर्न सकिन्छ । ‘अब्जरडिटी’ शब्दसँग केही वाक्य गाँसिएर आउँछन् जुन नेपाली चलचित्रको वर्तमान चरित्र हो । कुल रिलिज ९३ चलचित्रको केन्द्रिय प्रवृत्ति पलायन, भाग्य, पुँजी, फेन्टासी, प्रशंसा, अर्थविहीन कमेडी एवं जोक्स, लार्जर द्यान लाइफ रहे ।  यो प्रवृत्तिले विवेक, आलोचना, प्रश्न तथा अनुसन्धानलाई निषेध गर्छ भने पूजा रुचाउँछ र सिर्जनशीलताको ढोका बन्द गरिदिन्छ । समीक्षकहरूको भनाइअनुसार नेपाली चलचित्रको मूलधार यही प्रवृत्तिलाई काँधमा बोकेर बुर्कुसी मारिरहेको छ । ‘छक्का पञ्जा–३’ अवसाद मनोविज्ञानको उत्कर्ष हो र दाल भात तरकारी तथा शत्रुगते त्यसका संक्षिप्त उदाहरण हुन् । सशक्त धक्का नदिएसम्म यो चिन्तनले नेपाली दृश्यभाषा, मनोविज्ञान, दर्शकीय टेस्ट तथा बजारलाई पूर्णतः कब्जामा राख्ने निश्चित छ ।  अब चरित्र चित्रण र पात्रको चर्चा गरौं, जसले नेपाली समाजको मुड र हैसियत बुझ्न मद्दत गर्छ । कूल रिलिजको ९५ प्रतिशत चलचित्रको केन्द्रिय द्वन्द्वमा केटा–केटीबीचको सम्बन्ध छ । बुलबुल, प्रसाद र भोर (नारी सशक्तीकरण), छक्का पञ्जा–३ (शिक्षा), साइँली (वैदेशिक रोजगार), क्याप्टेन र डमरुको डन्डिबियो (खेल), कथा–७२ (संवेदना), सयकडा दश (सदाचार), खाग र हरि (इमान्दारिता), द म्यान फ्रम काठमाडौं (धार्मिक सहिष्णुता) भिन्न अप्रोचसहित रिलिज भए र प्रशंसा बटुले ।  प्रदर्शित अधिकांश चलचित्रमा चित्रण गरिएका पात्र पुलिस, चोर, फटाहा, डन, दलाल, गुन्डा, बलात्कारी, हिंसात्मक तथा लडाकु छन् । निकै कमले मात्र आदर्शवान नायकत्व, मजदुर, शिक्षक, वैज्ञानिक, खेलाडी तथा समाज सुधारकहरूको चित्रण गरेका छन् । यसलाई चलचित्रले जस्ता पात्र चित्रण गर्छ, निर्माता तथा निर्देशक बाँचेको समाजको चरित्र पनि यस्तै हुन्छ भन्ने अर्थमा बुझ्नुपर्छ ।  किनभने यतिबेला समाजले चलचित्रलाई निर्देशित गर्दैछ । समाजमा यस्ता पात्रको उपस्थिती बलशाली मात्र होइन, केन्द्रीय राजनीतिमा समेत यही प्रवृत्तिको हालिमुहाली छ । नेपाली चलचित्रले समाजभन्दा एक स्टेप अघि बढेर आदर्श पात्र निर्माणमा रुचि देखाएन । अहिले पनि चोर, फटाहा र पुलिस पात्र सान्दर्भिक भैरहनु बदलिएको समाजको आकांक्षासामु ठूलो प्रश्न हो ।  वर्ष २०७५ सम्म आइपुग्दा सफलताका दुई मानक रहे चलचित्रमा । समीक्षकले रुचाएका चलचित्र बक्स अफिसमा चलेनन् अथवा दर्शकले रुचाएका चलचित्र बक्सअफिसमा हिट रहे । ‘छक्का पञ्जा–३’ले बजार अर्थतन्त्रको इको–सिस्टमलाई सन्तुलनमा राख्ने प्रयत्न गर्‍यो । कलाभन्दा कमोडिटिज अवधारणाले निर्माण गरिने बहुसंख्यक चलचित्र असफल रहे । सबैमा ‘सिर्जनात्मक गरिबी’को साझा सेटब्याक देखियो । हामी पटकथामा चुक्यौं । समाजसँग गाँसिन सकेनौं । हाम्रा लागि चलचित्र पैसा छाप्ने मेसिन बन्यो । हामी समाज र चलचित्रबीच एकेडेमिक पुल बन्न सकेनौं ।  विश्व चलचित्रको बाछिटाबाट नेपाल अछुतो रहने कुरै भएन । नेपाली चलचित्रले यो वर्ष गरेको कमाइको दुई गुणा पैसा विदेशी चलचिक्रले लगे । कन्टेन्टमा विविधिता मानिएका त्रेजी रिच एसियन्स, ब्ल्याक प्यान्थर, आक्वाम्यान तथा बोहिम्यान र्‍याप्सोडीले बक्सअफिसमा करोड कमाउनुबाट नेपालमा हलिउडको प्रभाव देखिन्छ । हलिउड डाइभर्सिटीका यी ठूला उत्पादनसँग टाइम म्यागजिनले लेखेजस्तै ‘विश्व चलचित्रको विनिर्माण’को सन्देश जोडिएको छ जसको अर्थ हो : अब नेपालले लार्जर द्यान लाइफ होइन, कन्टेन्टमा आधारित मानवीय मूल्यका पटकथा छान्नुपर्छ ।  नेपाली चलचित्रसँग स्पष्ट वर्तमान छैन । यो संरचनागत भ्याकुममा आगामी वर्ष विदेशी चलचित्र (भारत र अमेरिका)ले फाइदा उठाउन सक्नेछन् भने हलिउडको प्रभाव अझ बढ्न सक्छ । यो वर्ष मोफसलका १३ वटा हलमा थ्रीडी प्रविधि जडान भयो, जसको सीधा अर्थ हो, हलिउड अब नेपाली चलचित्र बजारको नयाँ खेलाडी हो तर, बलिउड स्टारका चलचित्र तासको घरजस्तै ढले काठमाडौंमा । बक्सअफिसको समीकरण उल्टियो ।  डिजिटल प्रभुत्व यतिबेला विश्व चलचित्रको यथार्थ हो । नेटफिल्क्स र डिज्ने प्लसजस्ता ठूला स्ट्रिमिङ साइटको प्रभाव बलशाली छ । नेपालमा नेटफ्लिक्सको प्रभाव वर्ष २०७५ मा अझ बढेको छ । हलमा रिलिज नहुने ठूला हलिउड चलचित्र नेपालबाटै हेर्न सकिनु, आइफ्लिक्स र डिस होमले सेवा विस्तार गर्नु तथा नेपाली वितरकले चलचित्र स्ट्रिमिङका लागि भारतीय नेटफ्लिक्ससँग डेलिगेसन जानु सामान्य परिघटना होइनन । विश्व चलचित्रको गुरुत्वाकर्षणबाट नेपाल अछुतो छैन भन्ने यथार्थ हो । सीधै हललाई चुनौती दिने स्ट्रिमिङ सेवाको अभ्यास काठमाडौंमा समेत सुरु भैसकेको छ ।  वर्तमान विन्दुसम्म आइपुग्दा नेपाली चलचित्रले आफूलाई साहित्यिक उत्पादनका रूपमा स्वीकार गरेन जुन हाम्रो ‘मुख्य समस्या’ हो । चलचित्रलाई बौद्धिक एवं प्राज्ञिक उत्पादनका रूपमा नलिँदासम्म संख्याले गुण दिँदैन । यद्यपि हामीकहाँ ‘एन्टी–थेसिस’ भैरहेको छ, संख्या टन्नै हुँदा पनि गुण छैन । बक्सअफिस सफलता प्राविधिक पक्ष हो तर, क्राफ्टमा हामी कमजोर छौं भन्ने कुराको पुष्टि यो वर्षका चित्रले गर्छन् । वर्षमा हेरिएका सबै चलचित्रको समस्या लेख्य साहित्यमै थियो । लेख्यपछि बल्ल दृश्य साहित्य निर्माण हुने हो जसले गर्दा थ्रेट बजार होइन, चलचित्र लिट्रेसी हो । आवरण होइन, आत्माको खोजी जरुरी हो ।  हामीसँग आशावादी हुनु बाहेकको उपाय पनि छैन । यतिबेला चलचित्र मेकिङको एउटा तप्का गम्भीर हुँदै काममा लागिरहेको छ । वर्ष २०७६ मा चलचिक्रमा केही नयाँ काम हुनेछन् जसले सिनेम्याटिक संचारलाई सशत्त तुल्याउन सक्छन् । ती हुन्– दोख, सल्लीपिर, होल टाइमर्स, चिसो वर्षा, हिँडेर अमेरिका, गुडबाइ काठमाण्डू तथा रेड फल्लुज । यो हलिउड र बलिउड मनोविज्ञान विच्छेदतर्फको सुखद अवसर हो । यी चलचित्रको संरचना युरोपेली मोडलबाट प्रभावित हुनेछन् जसको अर्थ पर्दामा स्टारभन्दा पाक्र सशत्त हुनु हो र दृश्य भाषाको खोजी गर्नु हो ।  आउने वर्ष प्रदर्शनमा आउने चलचित्रले नेपाली समाज कति डेमोक्र्याटिक छ भन्ने कुराको नाडी छाम्नेछन् । किनभने वर्तमान सरकार अभिव्यक्ति स्वतन्त्रताप्रति अनुदार बन्दैछ । यतिबेला सरकारी निकाय चलचित्र विकास बोर्डको मुख्य उद्देश्य चलचित्र नीति लागू गर्नु र नयाँ कानुन बनाउनु हो भने राज्यले आयोजना गरेको लगानी सम्मेलनमा अर्थमन्त्रीद्धारा प्रस्तुत २ करोड ५० लाख डलर (झन्डै पौने ३ अर्ब) लागतको चलचित्र सिटी दाताबाट उपेक्षाको शिकार बन्नु विडम्बना हो ।  अर्कातर्फ, वर्ष २०७६ मा जातजाति तथा क्षेत्रीय चलचित्र निर्माण ट्रेन्ड बढ्नेछ । पोखरामा गुरुङ चलचित्रको बलियो उदय हुनसक्छ । वर्ष २०७५ को अन्त्यदेखि केही गुरुङ चलचित्रले नेपाली चलचित्रलाई चुनौती दिँदै व्यवसायिक प्रदर्शन थालेका छन् । डकुमेन्ट्री तथा इन–डिपेन्डेन्ट चलचित्र निर्माणको संख्या बढ्नेछ किनभने लोकार्नो, भेनिस, बुसान आदि फेस्टिभलले नेपाल ओपन डोर्सको थालनी गरेका छन् । बर्लिन, टोरन्टो, सनडान्स तथा कान्स फेस्टिभलमा नेपालको उपस्थिति सुखद हुनसक्छ । तैपनि, वर्ष २०७६ मा नेपाली चलचित्र ‘अवसाद’ न्यारेटिभबाट मुक्त हुन्छ कि हुँदैन, हलिउड र बलिउडबाट आयातित ‘हेजेमोनी’लाई फन्को मार्छ कि तीसँग सम्बन्ध विच्छेद गर्छ भन्ने प्रश्नको यो उत्तर मै नेपाली चलचित्रको भविष्य लुकेको छ ।    
*********************************
- वैशाख १, २०७६ उत्तरी मोरङको केराबारी गाउापालिका–२, सिंहदेवीस्थित पर्यटकीय क्षेत्र जेफालेको फेदीमा नयाँ वर्ष–२०७६ को अवसर पारेर पर्यटन मेला, भलिबल प्रतियोगिता तथा जेफाले साहित्यिक कार्यक्रम हुने भएको छ । विगत वर्षहरूमा झैं यो वर्ष पनि पर्यटन मेला, भलिबल प्रतियोगितासहित वैशाख २ गते साहित्यिक रचना वाचन कार्यक्रम सम्पन्न गरिने आयोजकहरूले बताएका छन् । पर्यटनलाई साहित्यसँग जोडेर पर्यटकीय स्थानको विकासमा टेवा पुर्‍याउने अभिप्रायका साथ यो कार्यक्रम आयोजित गरिएको केराबारी–२ नम्बर वडाका वडाध्यक्ष प्रेमबहादुर लिम्बूले बताए ।  नयाँ वर्ष २०७६ को स्वागत गर्दै श्रोता तथा दर्शकहरूलाई मनोरञ्जन प्रदान गर्न दार्जीलिङको चर्चित मन्त्र ब्यान्ड तथा गायिका श्रेया राई बेलबारीमा प्रस्तुत हुने भएका छन् । स्थानीय डाागीहाट युथ क्लब बेलबारी–११, लक्ष्मीमार्गको आयोजनामा भोलि चैत ३० गते आयोजना हुन लागेको कार्यक्रममा मन्त्र र श्रेयाले आफ्ना प्रस्तुतिहरूमार्फत मनोरञ्जन प्रदान गर्ने आयोजक क्लबका अध्यक्ष विक्रम राईले जानकारी दिएका छन् ।  
*********************************
- वैशाख १, २०७६      जतिसक्दो चाँडो रिकभरीबाट ब्याक हुनेछु ।     यो वर्ष सकेजति अन्तर्राष्ट्रिय प्रतियोगितामा सहभागिता जनाउनेछु ।     मीरा राई इनिसिएटिभबाट पाँच जना बहिनीलाई अन्तर्राष्ट्रिय प्रतिस्पर्धाका लागि तयार पार्नेछु ।     अन्नपूर्णमा अन्तर्राष्ट्रिय स्तरको म्याराथन हुँदैछ, त्यो काममा सहयोग पुर्‍याउनेछु ।     नेपालभरि ट्रेल रनिङलाई प्रमोट गर्नेछु ।  संगीतकार     सिर्जना र गीत संगीतमै व्यस्त रहनेछु ।     संगीतकारका रूपमा काम गरिरहेको छु, केही गीत आफ्नै श्वरमा रेकर्ड गराउने योजनामा छु ।     चलचित्र तथा एल्बमका काममा अझ बढी लागिपर्नेछु ।     फरक किसिमको काम गर्ने तथा मेलोडियस संगीतमा केही फरक गरेर देखाउनेछु ।     आउने वर्ष फरक धारका गीतका साथ आउने सोचमा छु ।  अभिनेत्री     थप चलचित्रमा काम गर्ने प्रयास गर्नेछु ।     थिएटरमा पनि काम गर्नेछु ।     फिटनेसमा उत्तिकै ध्यान दिनेछु ।     नयाँ र नगएका ठाउँहरू घुम्ने योजना बनाएकी छु ।     आफ्नो क्षेत्रबाट नेपाली फिल्म इन्डष्ट्रीमा राम्रो योगदान दिने प्रयास गर्नेछु ।   गायिका     २०७५ सालमा भएका भूल र कमजोरी सुधार्ने ।     ड्राइभिङ सिक्ने ।     बहिनी जुनु राईलाई आफ्ना तर्फबाट एउटा सोलो गीत गिफ्ट गर्ने ।     अझै धेरै र फरक शैलीका गीत गाउने ।     ब्यवसाय एवं समाजसेवातिर पनि लाग्ने ।   साहित्यकार     दूध चियाको धेरै अम्मली भइयो । नयाँ वर्षदेखि दूध चिया छोड्ने विचार गर्दैछु ।    एउटा लेखक जतिबेला पनि सामाजिक सन्जालमा ‘अभाइलेबल’ हुनु लेखनका हिसाबले फाइदाजनक कुरा होइन । त्यसैले सामाजिक सन्जाललाई निश्चित समय मात्र दिनेछु ।    वर्ष २०७६ मुख्यतः मेरो अध्ययनमा केन्द्रित हुनेछ । साथसाथै, घुमघाम र विभिन्न शिविर पनि गर्नेछु ।    फोटोग्राफीको ठूलो सोख छ । एउटा गतिलो क्यामेरा किनेर फोटोग्राफी पनि सुरु गर्नेछु ।     २०७६ मै आफ्नो तेस्रो उपन्यासका लागि रिसर्चको काम गर्नुपर्नेछ, जसलाई पूरा गर्नेछु ।   म्युजिक भिडियो निर्देशक     विदेश घुमघामको योजना छ । यो वर्ष सम्भवतः तीन–चारवटा देश पुग्नेछु ।     रेड ड्रयागन क्यामेरा किन्ने योजना बनाएको छु ।     एडिटिङ तथा निर्देशकीय कामलाई थप विस्तार गर्नेछु ।     रामारोशन डकुमेन्ट्री निर्माण गरेर रामारोशन क्षेत्रको प्रमोसन गर्नेछु भने दुईवटा देउडा गीत रेकर्ड गरेर म्युजिक भिडियो निर्माण गरी सुदूरपश्चिमको स्थानीय संस्कृतिको प्रमोशन गर्नेछु ।     अहिलेको स्टुडियोलाई अत्याधुनिक पोस्ट प्रोडक्सन स्टुडियोमा विस्तार गर्ने योजना छ ।  अभिनेत्री      भगवान् श्रीकृष्णका उपदेश जन–जनमा फैलाउने काम गर्नेछु ।     अटिजमको क्षेक्रमा त्रियाशील रहँदै अरू सामाजिक काममा समेत सक्रिय हुनेछु ।     आफ्नो ब्याचलर डिग्री पूरा गर्नेछु ।     ‘पाँच रुपैयाँमा खाना’ स्टार्टअपका लागि काम गर्नेछु ।     जति सक्छु राम्रो काम गर्ने प्रयत्नमा लाग्नेछु ।   
*********************************
- वैशाख १, २०७६ फालेलुङ गाउँपालिकाले पाँचथरको फालेलुङमा चौंरी महोत्सवको आयोजना गर्ने भएको छ । दुई वर्ष अघिदेखि निजी क्षेत्रबाट सञ्चालन हुँदै आएको उक्त महोत्सव यसपटक गाउँपालिकाले गर्न लागेको हो ।  विगतमा जस्तै चौंरी संरक्षणका साथै पर्यटन प्रवर्द्धनका लागि यो महोत्सव सञ्चालन गर्न लागिएको हो । महोत्सव साबिक फालेलुङ–६, चाररातेमा हुनेछ । २०७६ वैशाख १ गते सञ्चालनमा आउने महोत्सवमा चौंरी तथा चौंरीजन्य वस्तुका साथै विभिन्न जडीबुटी प्रमुख आकर्षणमा रहनेछन् । याक राइडिङसमेत गरिने यो महोत्सवमा भारत, भुटान, चीन तथा बंगालादेशका पर्यटकहरूको समेत सहभागिता रहँदै आएको छ ।    
*********************************
- वैशाख १, २०७६  वर्ष २०७५ मा पनि अन्तर्राष्ट्रिय सौन्दर्य प्रतियोगिताहरूमा नेपालको सहभागिता उल्लेख्य रह्यो । यो सहभागिता उपस्थितिमा मात्र सीमित नरही उपलब्धिमूलक र ऐतिहासिक पनि रहे ।   मिस नेपाल अर्थ–२०१८ प्रिया सिग्देल फिलिपिन्समा सन् २०१८ नोभेम्बर ३ मा सम्पन्न १८औं संस्करणको मिस अर्थमा उत्कृष्ट १८ भित्र अटाइन् । बेस्ट इको भिडियो एवार्ड जितेसँगै प्रियाले आफूलाई प्रतियोगिताको उत्कृष्ट १८ भित्र उभ्याउन सफल भइन् भने इन्टिेलिजेन्स एन्ड एड्भोकेसी तर्फको प्रस्तुतिमा प्रियाको पर्फमेन्सले पाँचौं स्थान प्राप्त गर्‍यो । प्रतियोगिताअन्तर्गत फायर ग्रुपमा रहेकी प्रियाले सो समूहको ट्यालेन्ट राउन्ड प्रस्तुतिमा रजन पदक प्राप्त गरिन् । मिस अर्थ–२०१८ को स्पेसल एवार्डमध्ये एक डिभी बोएर एम्बास्ड्रेसको एवार्ड पनि प्राप्त गरिन् ।   ६८ औं संस्करणको मिस वर्ल्ड–२०१८ मा मिस नेपाल–२०१८ श्रृङ्खला खतिवडाले उत्कृष्ट १२ को यात्रा तयर गरिन् । श्रृङ्खला खतिवडाले प्रतियोगितामा मल्टिमिडिया र ब्युटी विथ अ पर्पोजको एवार्डसँगै उत्कृष्ट ३० र त्यसपछि उत्कृष्ट १२ सम्मको यात्रा तय गरेकी थिइन् । सान्या टुरिजम प्रोमोशन भिडियो एवार्ड उनी सेकेन्ड रनर्सअप भइन् । उनी मिस वर्ल्ड टप मोडल कम्पिटिसनतर्फ उत्कृष्ट ३२ भित्र अटाइन् । फास्ट ट्रयाक एवार्ड बाहेक मिस वर्ल्डको अर्को महत्वपूर्ण पाटो मानिएको हेड टू हेड च्यालेन्जमा खतिवडा समूह विजेता बनेकी थिइन् ।   ६७ औं संस्करणको मिस युनिभर्समा मिस नेपाल युनिभर्स–२०१८ मनिता देवकोटाले उत्कृष्ट १० सम्मको यात्रा तय गरेर ऐतिहासिक सफलता प्राप्त गरिन् । मिस युनिभर्समा नेपालको दोस्रो सहभागितामै सेमिफाइनलसम्मको यात्रा तय गरिनुलाई ऐतिहासिक मानिएको छ ।  मिस युनिभर्स–२०१८ अन्तर्गतको च्यारिटी अक्सनमा मनिताले सबैभन्दा बढी रकम संकलन गरेर उक्त टास्कको विजेता बनेकी थिइन् । मनिताले च्यारिटी अक्सनका लागि कायो स्टुडियो र स्वर्ण महाराजाले डिजाइन गरेको बुद्धिष्ट श्याडो बक्सलाई प्रस्तुत गरेकी थिइन् ।   वर्ष २०७५ का अन्य प्रतिस्पर्धाहरूमा पनि नेपाली प्रतिनिधित्व निकै सफल रह्यो । दुबईमा सञ्चालनमा भएको मिस वर्ल्ड डाइभर्सिटी–२०१८ मा नेपालकी युनिता खत्रीले मुख्य उपाधि नै जितिन् । शीर्ष उपाधिबाहेक युनिताले बेस्ट डान्सको एवार्ड पनि जितेकी थिइन् । मिस वर्ल्ड डाइभर्सिटीमा नेपालको यो पहिलो सहभागिता हो ।  सिंगापुरमा सञ्चालन भएको टिकेएस मिसेज इन्टरनेसनलको १२ औं संस्करणमा नेपालका तीन सुन्दरीमध्ये चन्दा थापा गिरीले मिसेस एसिया प्यासफिक इन्टरनेसनल–२०१८ को उपाधि जितिन् । उनले मिसेज फ्रेन्ड्ली इन्टरनेसनलको उपाधि पनि आफ्नो पोल्टामा पारिन् । सो प्रतियोगितामा सुरुचि पाण्डेले मिसेज इन्टरनेसनल बेस्ट ट्यालेन्ट, एलिगेन्स ब्युटी तथा ब्युटी एम्बेसडरको एवार्ड जितिन् भने एलिजा महर्जनले कन्टेष्टेन्ट अफ द इयर, इन्टिलेक्चुअल ब्युटी र बेस्ट सेल्फ इन्ट्रोडक्सनको एवार्ड आफ्नो पक्षमा पारिन् । प्रतियोगितामा टिम नेपालले बेस्ट टेबल सेट अपको एवार्ड पनि जितेको थियो ।  फिलिपिन्समा सञ्चालन भएको विवाहिता महिलाहरूको अन्तर्राष्ट्रिय सौन्दर्य प्रतियोगितामा मिसेज युनिभर्स–२०१८ मा नेपालकी मनीषा डंगोल श्रेष्ठले एन्जल हार्टको उपाधि जितेकी थिइन् ।  थाइल्यान्डमा सम्पन्न क्लासिक एाड मिसेज एसिया इन्टरनेसनल–२०१८ मा परिकल्पना राईले बेस्ट पर्फमेन्स एवार्ड प्राप्त गरिन् । ४० वर्ष भन्दा मुनि र ४० वर्ष भन्दा माथिको विवाहित महिलाहरूको दुई उमेर समूहमा सहभागीहरूको प्रतिस्पर्धा भएको सो प्रतियोगितामा परिकल्पना समग्र सहभागीहरूमा बेस्ट पर्फमेन्स विजेता भएकी थिइन् ।  सिंगापुरमा सञ्चालन भएको हेरिटेज् पेजेन्ट्स–२०१९ को ग्रान्ड फिनालेको मिस हेरिटेज इन्टरनेसनलतर्फ नेपालकी अदिति श्रेष्ठले मिस फोटोजेनिक एवार्डसहित फोर्थ रनर्सअपको उपाधि प्राप्त गरिने भने मिसेज हेरिटेज इन्टरनेसनलतर्फ दुर्गा विसुराल सेकेन्ड रनर्सअप उपाधिको हकदार बनिन् । प्रतियोगितामा विसुरालले मिसेज पिस ड्रेस, पिस एम्बेसडर तर्फ सेकेन्ड रनर्सअप तथा मिसेज एथ्निकतर्फ फस्ट रनर्सअपको एवार्ड पनि जितिन् । इजिप्टमा सञ्चालन भएको स्टार्ट मिनी मोडल्स अफ द वर्ल्ड–२०१९ मा नेपालकी ५ वर्षीया प्रिन्सा खड्काले मिनी मोडल वर्ल्डको उपाधि जितिन् । उनले प्रतियोगितामा बेस्ट डान्सरको एवार्ड पनि आफ्नो नाममा पारिन् । सो प्रतियोगितामा १८ वर्षमुनिका विश्वका विभिन्न मुलुकका ४५ जनाले सहभगिता जनाएका थिए । प्रिन्सा सबै सहभागि मध्ये सबैभन्दा कान्छी थिइन् । थाइल्यान्डको बैंककमा संचालन भएको इन्टरनेसनल किड्स अफ द इयर–२०१८ अन्तर्गतको टिन विधामा नेपालकी एरी तुलाधर इन्टरनेसनल टिन अफ द इयरतर्फ सेकेन्ड रनर्सअप भइन् ।  कोरियाको इन्चिन शहरमा सम्पन्न पाँचौं लक्जरी ब्राण्ड मोडल एवार्ड, ग्लोबल फेसन विक–२०१८ मा नेपालका लागि विक्रम आदित्य महासेठ र रुविष्का श्रेष्ठले ‘ब्राण्ड अनररी एम्बेसडर अफ एलबिएमए’ एवार्ड जिते भने अदीति अधिकारीले ‘फेसनिष्टा एन्ड ब्रान्ड अनररी एम्बेसडर फर जे जुन कस्मेटिक प्रोडक्ट’ तथा आदर्श ज्ञवालीले ‘बेस्ट पर्सनालिटी’ एवार्ड प्राप्त गरे । अर्कातर्फ भारतको नयाँ दिल्लीमा सञ्चालन भएको मिस सुपर मोडल ग्लोबमा नेपालकी अदिति अधिकारी मिस फेसन मोडलको एवार्ड सहित सेकेन्ड रनर्सअप भइन् ।  प्लस साइज महिलाहरूमा केन्द्रित अन्तर्राष्ट्रिय सौन्दर्य प्रतियोगिता टप अफ द वर्ल्ड प्लस साइज–२०१८ मा नेपालकी सपना राईले मिस स्माइलको एवार्ड प्राप्त गरिन् ।  मलेसियाको पेटालिङ जायामासञ्चालन भएको मिस कस्मोपोलिटन वर्ल्ड–२०१८ मा नेपालकी ओरुशा थापा मगरले ट्यालेन्ट विधाको एवार्ड जितिन् । ज्वेल अफ द वर्ल्ड नामक नयाँ अन्तर्राष्ट्रिय सौन्दर्य प्रतियोगितामा नेपालकी सपना भेटवाल बोके फेस्टिभल क्विन उपाधिको हकदार बन्न सफल भइन् । संयुक्त राष्ट्रसंघको साधारण सभाले घोषणा गरे अनुसार मे २१ मा मनाइने वर्ल्ड डे अफ कल्चरल डाइभर्सिटी अर्थात् सांस्कृतिक विविधताको विश्व दिवसलाई प्रवर्द्धन गर्ने उद्देश्य अनुसार ज्वेल अफ द इयर प्रतियोगिता फिलिपिन्समा आयोजना गरिएको थियो । भारतको नयाँ दिल्लीमा सञ्चालनमा भएको मिस ब्रिक्स इन्टरनेसनल–२०१८ मा नेपालकी एकता कुँवरले ट्यालेन्ट विधातर्फ एवार्ड जितिन् । एकताले प्रतियोगिताको टप सेभेन फाइनलिस्ट सम्मको यात्रा तय गरेकी थिइन् ।  भारतको नयाँ दिल्लीमा सञ्चालन भएको फेश अफ ब्युटी इन्टरनेसनल–२०१८ मा फेस अफ ब्युटी नेपाल–२०१८ प्रिया रानी लामाले उत्कृष्ट २० तथा आफ्नो उमेर समूहमा उत्कृष्ट १० मा आफ्नो नाम लेखाइन् ।फिलिपिन्समा सञ्चालन भएको मिस ग्ल्यामर लुक इन्टरनेसनल–२०१९ मा नेपालकी खुश्बु यादवले मिस क्लोज अप स्माइलको एवार्ड जितिन् ।  मुना गौचनले इजिप्टमा सञ्चालन भएको मिस इको इन्टरनेसनल–२०१९ मा उत्कृष्ट २१ सम्मको यात्रा तय गरिन् ।   फणेन्द्रलाई मिस्टर नेसनल युनिभर्स–२०१८ फणेन्द्र प्रसाईंले थाइल्यान्डमा सञ्चालन भएको मिस्टर नेसनल युनिभर्स–२०१८ मा शीर्ष उपाधि जितेर अन्तर्राष्ट्रिय सौन्दर्य प्रतियोगितामा नेपालीहरूको उपस्थितिलाई बलियो बनाए ।मिस्टर नेसनल युनिभर्स–२०१८ का विजेता २५ वर्षीय फणेन्द्र मिस्टर एन्ड मिस ग्ल्यामरस आइकन दोस्रो सिजनका शीर्ष उपाधि विजेता हुन् ।   दिक्पाल कार्कीले मिस्टर मोडल अफ वर्ल्ड–२०१८ को मुख्य उपाधि जितेर ऐतिहासिक सफलता प्राप्त गरे । म्यानमारको याङगोनमा सञ्चालन भएको मिस्टर मोडल अफ द वर्ल्ड–२०१८ को ग्रान्ड फिनालेमा मुख्य उपाधिसँगै दिक्पालले किङ अफ क्याटवाक, फेस अफ चान लोन हेयर तथा बेस्ट इन फर्मल वेयरको एवार्ड पनि जितेका थिए भने बेष्ट नेसनल कस्ट्युम विधातर्फ दिक्पाल बेस्ट अफ थ्रीमा परेका थिए । थाइल्यान्डमा सम्पन्न म्यान अफ द इयर–२०१८ मा नेपालका सुशान्त काजी श्रेष्ठले मिस्टर इन्टरनेट पपुलारिटीको एवार्ड जिते । प्रतियोगितामा सुशान्तले लु चाङ हुवाट मोडल, गोल्ड हुट कुटर मोडल, सायम हाउस भिलेज बेस्ट मोडल एवार्ड पनि हात पारेका थिए । यसैगरी उनले बेस्ट भिगोर तथा वाइल्ड लाइफ फोटोसुट च्यालेन्जतर्फ कांस्यपदक पनि जिते ।  थाइल्यान्डमा सम्पन्न अन्तर्राष्ट्रिय मोडलिङ प्रतियोगिता अल्टिच्युड मेन इन्टरनेसनल–२०१८ मा नेपालका शेराप ग्याल्सेन लामाले बेस्ट स्टाइलिस एवार्ड प्राप्त गरे ।  फिलिपिन्समा सम्पन्न मिस्टर कन्टिनेन्टल इन्टरनेसनल–२०१८ मा नेपालका आशिक ताम्राकारले बेस्ट इन ट्राडिसनल ड्रेसको एवार्ड प्राप्त गरे ।  भारतको नयाँ दिल्लीमा सञ्चालन भएको मिस्टर मोडल वर्ल्ड वाइड–२०१८ मा नेपालका सुरज राजोपाध्यायले मिस्टर चार्मिङ स्माइलको एवार्ड जिते । भारतकै नयाँ दिल्लीमासञ्चालन भएको मिस्टर युनिभर्सनल एम्बेसडर–२०१८ मा नेपालका सुसन महर्जन उत्कृष्ट १२ सम्मको यात्रा तय गरे ।  अस्ट्रेलियामा सम्पन्न म्यानहन्ट इन्टरनेसनलको १९ औं संस्करणमा नेपालका ध्रुव बुढाथोकीले उत्कृष्ट १५ सम्मको यात्रा तय गरे ।   यो वर्ष बालबालिका सम्बन्धित अन्तर्राष्ट्रिय सौन्दर्य प्रतियोगिताहरूमा पनि नेपाली बालबालिकाको उपलब्धिमूलक उपस्थिति रह्यो । थाइल्यान्डमा सम्पन्न इन्टरनेसनल किड्स अफ द इयर–२०१८ एसिया प्यासिफिक प्रिन्स एन्ड प्रिन्सेस–२०१८ मा नेपालका युनिक पराजुली, रिब्या तन्डुकार, प्रनिश खड्का र पलिस्ता महर्जनले सहभागिता जनाएका थिए । इन्टरनेसनल किड्स अफ द इयर २०१८ मा युनिक पराजुली आफ्नो उमेर समूहमा फस्ट रनर्सअप भए । प्रतियोगितामा युनिकले बेस्ट इन्ट्रोडक्सन, बेस्ट ड्रेस तथा स्पोर्ट्स च्यालेन्ज एवार्डमा सफलता हासिल गरे ।  एसिया प्यासिफिक प्रिन्स एन्ड प्रिन्सेस–२०१८ मा युनिक आफ्नो उमेर समूहमा विजेता भएका थिए । उनले प्रतियोगितामा मोस्ट पपुलर तथा बेस्ट नेसनल ड्रेसको एवार्ड पनि जिते । इन्टरनेसनल किड्स अफ द इयरमा सहभागिता जनाएकी रिब्या तन्डुकारले आफ्नो उमेर समूहमा सेकेन्ड रनर्सअप एवार्ड जितिन् । उनले प्रतियोगितामा बेस्ट इन्ट्रोडक्सनको एवार्ड पनि हात पारिन् । एसिया प्यासिफिक प्रिन्स एन्ड प्रिन्सेस तर्फ पनि रिब्या सेकेन्ड रनर्सअप बनिन् । एसिया प्यासिफिक प्रिन्स एन्ड प्रिन्सेस तर्फ प्रनिश खड्का आफ्नो उमेर समूहमा सेकेन्ड रनर्सअप भए । उनले मोस्ट पपुलरको एवार्ड पनि जिते । अर्का सहभागी पलिस्ता महर्जन इन्टरनेसनल किड्स अफ द इयरमा आफ्नो उमेर समूहतर्फ सेकेन्ड रनर्सअप भइन् ।थाइल्यान्डमा सञ्चालन भएको बालबालिका तथा टिनएजर सम्बन्धी अन्तर्राष्ट्रिय सौन्दर्य प्रतियोगितामा टिम नेपालले सफलता आर्जन गर्‍यो । सो प्रतियोगितामा नेपालकी १२ वर्षीया प्रितान्सा थापाले मिस लिटिल प्रिन्सेस इन्टरनेसनल–२०१८ को शीर्ष उपाधि जितिन् । सोही प्रतियोगितामा १६ वर्षीय रोमश श्रेष्ठ मिस्टर टिन प्रिन्स इन्टरनेसनल–२०१८ फस्ट रनर्सअप भए । उनले मिस्टर टिन एसियाको एवार्ड पनि प्राप्त गरे । प्रतियोगितामा १७ वर्षीया अस्मिता ढुंगाना मिस टिन प्रिन्सेस इन्टरनेसनल–२०१८ तर्फ सेकेन्ड रनर्सअप भइन् ।  प्रिन्स एन्ड प्रिन्सेस इन्टरनेसनल–२०१८ मा नेपालको तर्फबाट प्रि टिन समूहमा प्रतिस्पर्धा गरेका हर्षित अग्रवालले बेस्ट इन्टरभ्यु एवार्ड जिते भने प्रि टिन समूहमै सहभागिता जनाएकी अनुजा पन्तले मिस चार्मिङ विधाको एवार्ड जितिन् ।  टर्कीमा सम्पन्न फेस्टिभल मोडल एन्ड ट्यालेन्ट वर्ल्ड–२०१८ मा नेपालकी फुङ्नाम लिम्बूले ७ देखि १० वर्षको उमेर समूहमा शीर्ष उपाधि जितिन् भने याङ्जी के.सी. ४ देखि ६ वर्षको उमेर समूहमा सेकेन्ड रनर्सअप भइन् । सो प्रतियोगितामा फुङ्नाम बेस्ट क्याटवाक र बेस्ट ट्यालेन्टको पनि हकदार भएकी थिइन् भने याङ्जीले बेस्ट स्माइल र टुरिजम एवार्ड पनि थापेका थिए । टर्कीको अन्तालियामा सञ्चालन भएको लिटिल मिस युनिभर्स–२०१८ मा नेपालका १३ वर्षीया लुइसा गुरुङले मिस सुपर मोडल र मिस ग्रेसको एवार्ड जितेकी थिइन् ।  दुबई सञ्चालन भएको मिस क्विन एन्ड मिस्टर किङ अफ ग्लोब इन्टरनेसनल–२०१८ मा नेपालका विराज चौहानले बेस्ट ड्रेस एवार्डसहित मास्टर किङ अफ ग्लोब इन्टरनेसनल–२०१८ को उपाधि जिते भने गर्दिष्मा मल्लले लिटिल मिस क्विन अफ ग्लोब इन्टरनेसनल–२०१८ को उपाधि जितिन् । सोही अवसरमा मिस टिन क्विन अफ ग्लोब इन्टरनेसनल–२०१८ को उपाधि आश्मा दुलालले जितिन् ।      
*********************************
- वैशाख १, २०७६ १. भूकम्प गएको तीन वर्षपछि वैशाख ११ गते राष्ट्रले भूकम्पले ढालेको धरहरा बनाउने प्रण गर्‍यो ।  २. माओवादी जनयुद्धको बेलाको सबैभन्दा चर्चित हत्या रामेछापका उज्जन श्रेष्ठका हत्यारा भनिएका तत्कालीन नेकपा माओवादीका नेता बालकृष्ण ढुंगेल सर्वोच्च अदालतको आदेशमा जेठ १४ गते रिहा भए ।  ३. सत्तारूढ नेकपा एमाले र उसको सहयोगी नेकपा माओवादीबीच जेठ २ गते पार्टी एकीकरण भयो । त्यसपछि उक्त पार्टी नेपाल कम्युनिस्ट पार्टीका रूपमा अस्तित्वमा आयो ।  ४. पुस १६ गते नेपालले पृथ्वीको बढ्दो तापक्रमका विरुद्ध काम गर्ने संकल्प गर्दै सिन्धुपाल्चोकमा क्षेत्रीय सम्मेलनको आयोजना गरी पर्यावरणीय सन्तुलनका लागि आफ्नो अठोट व्यक्त गर्‍यो । ५. भारतका प्रधानमन्त्री नरेन्द्र मोदीले यो वर्ष दुई पटक (पहिलो पटक वैशाख २८ गते जनकपुर र मुक्तिनाथ तथा दोस्रो पटक भदौ १५ गते बिम्स्टेक सम्मेलनका लागि) नेपाल भ्रमण गरेर नेपालप्रतिको आफm्नो चासो व्यक्त गरे । यसै त्रममा भारतीय प्रधानमन्त्री मोदीले बहुप्रतिक्षित अरुण तेस्रो जलविद्युत् आयोजनाको शिलान्यास गर्न पनि भ्याए ।  ६. नेपालमा पनि पशुप्रेमीहरू पशु हिंसाविरुद्ध साउन २६ गते सार्वजनिक रूपमा सडक आन्दोलनमा देखापरे ।  ७. मंसिर २६ गते काठमाडौंले विवादास्पद एसिया प्यासिफिक सम्मेलन सम्पन्न गर्‍यो ।  ८. भदौ १ गते केही प्रदर्शनकारी नग्न रूपमा सडकमा देखा परे ।  ९. भदौ १५ गते मुलुकले क्षेत्रीय व्यापारका दृष्टिकोणले महत्वपूर्ण मानिएको विम्स्टेक सम्मेलनको आयोजना गर्‍यो ।  १०. माघको अन्तिम सातादेखि फागुनको पहिलो सातासम्म मुलुकमा भएको व्यापक हिमपातले दशकौं पुरानो कीर्तिमान भंग गर्‍यो ।  ११.  ३३ किलो सुन तस्करी काण्डका कथित अभियुक्त चूडामणि उप्रेतीलाई  पक्राउ गरेर प्रहरीले जेठ ८ गते सार्वजनिक गर्‍यो ।  १२. पुस १८ गते मुलुकले नयाँ प्रधानन्यायाधीशका रूपमा चोलेन्द्रशमशेर राणालाई पायो । १३.  सरकारले यातायात क्षेत्रमा कायम एकाधिकार प्रणाली (सिन्डिकेट सिस्टम) लाई गैरकानुनी घोषित गर्दै मुलुकका सडक सबैका लागि समान रूपले उपभोग्य भएको घोषणा गर्‍यो । १४. पटक–पटक भोक हड्ताल गरेर चर्चामा आएका डा. गोविन्द केसीले यो वर्ष १६ औं पटक भोक हड्ताल गरे ।  १५. सरकारको नीतिको विरोध गर्दै मुलुकका चिकित्सकहरूले सडकमार्फत आफ्नो असन्तुष्टि जाहेर गरे ।  १६. अघिल्लो वर्ष भूकम्पपीडितका लागि आवास निर्माण गरेर चर्चामा आएका कलाकार दम्पती सीताराम कट्टेल (धुर्मुस) र कुञ्जना घिमिरे (सुन्तली) यो वर्ष वीर अस्पतालको सफाइ र चितवनमा गौतम बुद्ध रंगशाला निर्माणका लागि पहल गरे ।  १७. लामो समयदेखि आफ्ना छोराको हत्याराविरुद्ध कारबाहीको माग गर्दै आएकी र त्यसका लागि भोक हड्ताल गरिरहेकी गंगामाया अधिकारीले आफ्नो भोक हड्ताल टुङ्ग्याइन ।  १८. धुलोको प्रचुरताका लागि संसारभर कुख्यात हुँदै गएको काठमाडौंका सडक बढार्न काठमाडौं महानगरपालिकाले अत्याधुनिक ब्रुमर भित्र्यायो ।  १९. यो वर्ष बलात्कार र बलात्कारपछिको हत्या जस्तो जघन्य अपराधका समाचार देशभरिबाटै आइरहे । त्यस्ता अपराधमा सबैभन्दा चर्चामा महेन्द्रनगर, कञ्चनपुरकी निर्मला पन्तको बलात्कार पछिको हत्या रह्यो । साउन १० गते घटेको उक्त घटनाको विरोधमा देशैभरि विरोध र्‍याली तथा सभाहरू भए ।  २०. अध्ययनका लागि विदेश पुगेका नेपाली छात्राहरूको सन्दर्भमा आपत्तिजनक टिप्पणी गरेपछि तत्कालीन कानुन, न्याय तथा संसदीय व्यवस्थामन्त्री शेरबहादुर तामाङले साउन ८ गते राजीनामा दिनुपर्‍यो । २१. विगत ३ दशकदेखि चर्चामा रहेको काठमाडौं उपत्यकाका लागि खानेपानी सुलभ गराउने मेलम्ची खानेपानी आयोजनाले भोलि–भोलि भन्दाभन्दै यो वर्ष पनि उपत्यका बासीलाई खानेपानी उपलब्ध गराउन सकेन । बरु उक्त आयोजनामा कार्यरत इटालियन ठेकेदारले सम्झौता भंग गर्दर् ैकाम नै छाड्यो । उक्त आयोजनाको सुरुङ निर्माण भने यही वर्ष पूरा भएको छ । २२. वैदेशिक रोजगारी अहिले नेपालका लागि वैदेशिक मुद्रा र रोजगारी दुवैको गतिलो स्रोत भएको छ । यसक्रममा पुस २५ गते जापानले आफ्नो रोजगार बजार नेपालीहरूका लागि खुला गर्न नेपाल सरकारसँग सम्झौता गर्‍यो ।  २३. नेपाल सरकारले सञ्चालन गर्ने नेपालको अहिले सम्मकै सबैभन्दा ठूलो योगदानमा आधारित श्रमिक सुरक्षा योजना यही वर्ष मंसिर ११ गते सार्वजनिक गरियो ।  २४. असारको तेस्रो साता काठमाडौं उपत्यकाले अभूतपूर्व बाढीको सामना गर्नुपर्‍यो । अवस्थित सहरीकरण तथा नदी क्षेत्रको अनधिकृत दोहनका कारण त्यस्तो बाढीको प्रकोप देखिएको पर्यावरणविदहरूले दावी गरे ।  २५. भदौ ६ गतेदेखि सार्वजनिक यातायातका चालक तथा सहचालकका लागि ड्रेसकोड लागू गरियो । २६. नेपालमा औद्योगिक तथा व्यवसायिक क्षेत्रमा लगानी गर्ने वातावरण छ भन्दै सरकारले चैत १५/१६ गते लगानी सम्मेलनको आयोजना गर्‍यो । २७. यो वर्ष नेपालमा विदेशका दुई प्रतिष्ठित खेलाडीको आगमनले विशेष चर्चा पायो । तीमध्ये एक थिए विश्व शारीरिक सुगठनका ठूलो नाम रोली विङ्गलार, नेदरल्यान्डका नागरिक विङ्गलार फागुन ६ गते काठमाडौंमा थिए । त्यसैगरी बेलायतका लागि ५ वटा ओलम्पिकमा ५ स्वर्ण पदक जित्ने रोइङकी खेलाडी क्याथरिन ग्रेनगर पनि चैत १९ गते काठमाडौं आइपुगेकी थिइन् ।  २८. चैत १८ गते तराईका दुई जिल्ला बारा र पर्सामा मुलुकले ५० वर्षयता नबेहोरेको हावाहुरी आयो, जसले विनाशकारी बितण्डा मच्चायो ।  २९. त्यसो त यो वर्ष मुलुकमा साना–ठूला हवाइ दुर्घटनाहरू भैरहे । तीमध्ये सबैभन्दा चर्चामा रह्यो फागुन १५ गते ताप्लेजुङमा भएको हेलिकप्टर दुर्घटना । ७ जनाको मृत्यु भएको उक्त दुर्घटनामा पर्यटन मन्त्री रवीन्द्र अधिकारीले समेत ज्यान गुमाउनु पर्‍यो ।  ३०. मुलुककी चर्चित चलचित्र नायिका करिश्मा मानन्धरले ४५ वर्षको उमेरमा माध्यमिक शिक्षा परिक्षा (एसईई) मा सहभागिता जनाएर शिक्षाका लागि उमेर बाधक हुदैन भन्ने सन्देश दिइन् ।  ३१. यो वर्ष आमाको नाममा सजिलैसँग नागरिकता पाउनुपर्छ भन्ने आन्दोलनले एकपटक फेरि चर्चा पायो । त्यसका लागि सम्बन्धित सरोकारवालाहरूले माघ २५ गते काठमाडौंमा विरोध प्रदर्शन गरे । ३२. एसईई परीक्षाका लागि तयार गरिएको प्रश्नपत्र प्रदेश नम्बर २ को सप्तरीबाट परीक्षा हुनु अगावै बाहिरिएपछि संवेदनशील विषयको सुरक्षाप्रतिको सरकारी तयारी उदांगियो । स्थिति कतिसम्म भयावह देखियो भने उक्त परिक्षा नै रद्द गरेर नयाँ परीक्षा मिति तोक्नुपर्‍यो भने सम्बन्धित मन्त्री (गिरिराजमणि पोखरेल, शिक्षामन्त्री) ले सार्वजनिक रूपमै सरकारको कमजोरी स्वीकार गर्नुपर्‍यो ।  ३३. मुलुकमा चेतनाको स्तर कति हदसम्म विकसित भएको छ भन्ने कुराको सन्देश दिँदै अपाङ्ग नागरिकहरू पनि आफ्नो हक र सुविधाका लागि सडकमा ओर्लिए । उनीहरू काठमाडौं उपत्यकाको सडक अपाङ्गमैत्री नभएको भन्दै सडकमा लगाइएको छेकवार भत्काउन चैत १४ गते आफैं सडकमा देखा परेका थिए । ३४. मुलुकमा बेरोजगारीको स्थिति भयावह छ भन्ने कुरालाई फागुन १९ गते कोरिया सरकारले नेपाली कामदारका लागि सञ्चालन गरेको इपिएस रोजगार प्रणालीमार्फत कोरिया जान चाहने नेपालीहरूको भीडले एक पटक फेरि प्रमाणित गर्‍यो । ३५. संसारभर नै यौन हिंसाविरुद्ध मी टु अभियान चलिरहेका बेला त्रिभुवन विश्वविद्यालयका एक प्राध्यापक तथा ललितपुर माध्यमिक विद्यालयका एक शिक्षकविरुद्ध पीडित छात्राहरू न्यायको माग गर्दै सार्वजनिक भए ।  ३६. तराईमा लामो समयदेखि पृथक्तावादी आन्दोलनको नेतृत्व गरिरहेका चन्द्रकान्त राउत (सिके राउत) फागुन २४ गते नेपालको संविधान स्वीकार गर्दै मूलधारको राजनीतिमा फर्किए । सिके राउतको राजनैतिक अवतरणपछि मधेसको राजनीतिमा नयाँ तरंग देखापर्‍यो ।  ३७. टीकापुर घटनाका मुख्य अभियुक्त भएको अभियोगमा पुर्पक्षका लागि थुनामा रहेका रेशम चौधरीले पुस १९ गते सिंहदरबार पुगेर सांसद पदको शपथ लिए भने वर्षको अन्त्यतिर न्यायालयले उनलाई दोषी ठहर गर्‍यो ।  
*********************************
- वैशाख १, २०७६   यो वर्ष मेष राशिको सूर्य बलियो छैन, जसले गर्दा सरकारी जागिरेहरूमा विभिन्न समस्या सिर्जना हुनसक्छ । निजी क्षेत्रमा काम गर्ने मेष राशिका मानिसहरूको हकमा भने स्थिति सामान्य छ । यो वर्ष जग्गा–जमिनको व्यापार फलदायी रहनेछ । तरल पदार्थको व्यापार गर्नेहरूलाई भने घाटा होला । वैवाहिक सम्बन्ध सन्तोषजनक देखिन्छ । प्रेमसम्बन्धमा रहेकाहरूको सम्बन्धमा साउनपछि बाधा उत्पन्न हुनसक्छ भने प्रेमसम्बन्धमा नरहेकाहरूको मंसिरपछि प्रेम पर्न सक्छ । कात्तिक महिनापछि प्रगतिको ढोका खुल्नेछ । असोज र पुस महिनामा स्वास्थ्य समस्या देखा पर्ने सम्भावना छ । स्वास्थ्य विषय अध्ययन गर्नेहरूको प्रगति हुनेछ । यो वर्ष कालो रंगका कपडा कमै प्रयोग गर्नुहोला ।    वृष राशिका लागि यो वर्ष मंगलको प्रभाव राम्रो छ माघ महिनापछि वैवाहिक सम्बन्धमा केही समस्या सिर्जना हुन सक्छ । वृष राशिमा शुक्रको प्रभाव पनि राम्रो छ, जसले गर्दा यो राशिका स्वामीहरूले मनोरञ्जन तथा कला क्षेत्रमा राम्रो प्रदर्शन गर्नेछन् । स्वास्थ्य क्षेक्रमा रहेका व्यत्तिहरूको प्रगति हुनेछ । प्रहरी वा सैनिक सेवामा रहेका व्यक्तिहरूलाई साउनपछि चोटपटक लाग्न सक्छ । विद्यार्थीहरूले भदौ, असोज, कात्तिक, मंसिर यी चार महिनामा शिक्षा क्षेत्रमा राम्रो प्रगति गर्न सक्छन् । प्रेमसम्बन्धमा बाधा खडा हुने संभावना छ । यो वर्ष छातीमा समस्या देखा पर्न सक्ने सम्भावना छ । वृष राशि भएका मानिसहरूले आफ्नो प्रगतिका लागि सिम्रिकको टीका लगाउनु बेस हुन्छ ।    मिथुन राशिमा यो वर्ष अरूको लहलहैमा लाग्न वा अरूले भनेको खराब कुराको पछि लाग्न बन्द गर्नुपर्नेर्छ । असार महिना पछि जागिरमा समस्या सिर्जना हुन सक्छ । मिथुन राशिको वैवाहिक जीवनमा राहु बसेको छ । विवाह नभएका मिथुन राशिवालाहरूको भने विवाह हुने योग छ । नयाँ काम र व्यापार व्यवसाय सुरु गर्न वर्ष उत्कृष्ट रहनेछ । राजनैतिक तथा सामाजिक क्षेक्रमा लागेका व्यत्तिहरूका लागि भने वर्ष राम्रो छैन । साउन, भदौ, माघ तथा फागुनमा उन्नति–प्रगति हुनेछ । जेठ महिनामा चोटपटकको सम्भावना देखिन्छ । पारिवारिक सम्बन्ध एवं अध्ययनको क्षेक्र सामान्य छ । यो राशिका व्यत्तिहरूले दुई आँखी भौंको बीचमा कालो टिका लगाउँदा शुभफल प्राप्त हुनेछ ।    कर्कट राशिमा चन्द्रमाको प्रभाव छ । सामाजिक क्षेत्रमा काम गर्ने मानिसहरूका लागि वर्ष लाभदायक रहनेछ । वैवाहिक तथा प्रेम सम्बन्ध सामान्य छ । शिक्षातर्फ स्वास्थ्यको अध्ययनमा लागेका विद्यार्थीहरूका लागि निकै राम्रो हुनेछ भने अन्य विषय अध्ययन गर्नेहरूका लागि समय सामान्य रहनेछ । सामाजिक क्षेत्रमा जागिर गर्नेहरूका लागि वर्ष फलदायी हुनेछ । निजी क्षेत्रमा काम गर्नेहरूका लागि समय सामान्य छ भने सरकारी जागिरेहरूलाई अलि गाह्रो हुन सक्छ । कर्कट राशिका पौडी खेलाडीहरूका लागि भने यो वर्ष उपलब्धिमूलक सावित होला । यो राशि हुनेहरूको मनोरञ्जन क्षेत्र सामान्य छ भने सामाजिक क्षेत्र राम्रो छ । वर्षैभरि मोती लगाउँदा फाइदा होला ।   सिंह राशि हुने जति पनि कानुन व्यवसायी हुनुहुन्छ उहाँहरूका लागि यो वर्ष निकै राम्रो छ । यो वर्ष प्रेम विवाह हुनसक्छ भने प्रेमसम्बन्ध पनि राम्रो रहनेछ । भदौ महिनापछि समय निकै राम्रो हुँदै जानेछ । जग्गा–जमिन किन्ने वा घर बनाउने विचार गर्नुभएको छ भने भदौपछि काम थाल्नु उपयुक्त हुन्छ । कान तथा पेटको समस्या सिर्जना हुने सम्भावना छ । कामका लागि विदेश जानु उपयुक्त हुँदैन । पितासँगको सम्बन्धमा बाधा खडा हुनसक्छ । सोमबार उत्तर दिशाको जमिनमा चल चढाउँदा शुभ फल प्राप्त हुनेछ । सिंह राशि भएकाहरूले मनोरञ्जन तथा कला क्षेत्रमा राम्रो प्रदर्शन गर्न सक्छन् । इन्जिनियरिङको क्षेत्रमा लागेकाहरूले उन्नति गर्ने समय आएको छ ।    यो वर्ष कन्या राशि भएका व्यक्तिलाई सूर्य र बुधको प्रभाव पर्नेछ । त्यसैले पक्रकारिता क्षेत्रमा लागेका कन्या राशिका व्यत्तिहरूको उन्नति हुने योग छ । वैशाख र चैत महिनामा चोटपटक लाग्ने तथा दुर्घटना हुने सम्भावना देखिन्छ । सवारी साधन चलाउँदा होसियार रहनुहोला । फलामसम्बन्धी व्यापार–व्यवसायमा लाभ हुनेछ । बैंकिङ क्षेत्रमा जागिर गरिरहेकाहरूको उन्नति हुनेछ । साउन र असोज महिनामा हड्डीको समस्या देखा पर्न सक्छ । प्रेम, वैवाहिक, पारिवारिक तथा सन्तानसँगको सम्बन्ध सामान्य रहनेछ । मनोरञ्जन क्षेक्रमा रहेका व्यत्तिहरूले खासै प्रगति गर्न सक्नेछैनन् भने राजनैतिक क्षेत्रमा भएकाहरूले राम्रो परिणाम प्राप्त गर्ने छन् । शुभफलका लागि हरियो रंगका पहिरन लगाउनुहोला ।     तुला राशिमा यो वर्ष वृहस्पतिको प्रभाव रहनेछ । शैक्षिक क्षेत्रमा प्रगति हुनेछ । सेवा मूलक व्यापार–व्यवसाय पनि फाइदाजनक देखिन्छ । पुस, माघ र फागुन महिनामा पढाइमा मन जानेछैन । जेठ र असार महिनामा वैवाहिक सम्बन्धमा समस्या सिर्जना हुने सम्भावना छ । सन्तानसँगको सम्बन्ध राम्रो रहनेछ । तुला राशि भएका व्यक्तिहरू राजनीति, मनोरञ्जन एवं खेलकुद क्षेत्रमा हुनुहुन्छ भने फागुन महिनापछि मात्र राम्रो परिणाम प्राप्त हुने देखिन्छ । यो वर्ष स्वास्थ्यमा सुधार आउनेछ । गर–गहना तथा सुन–चाँदीको व्यापारबाट लाभ लिन सकिनेछ ।    वृश्चिक राशिमा मंगलको प्रभाव रहनेछ । यो वर्ष जेठ, साउन, असोज, मंसिर, माघ तथा चैत महिनामा दुर्घटनाको हुने सम्भावना छ । यो वर्ष जोर नम्बरको महिना नराम्रो छ भने बिजोर नम्बरको महिना राम्रो हुनेछ । त्यसैले कुनै क्षेत्रमा लगानी गर्दै हुनुहुन्छ भने बिजोर नम्बरका महिना रोज्नुहोला । दिदी, बहिनी, आमा, फुपू तथा प्रेमिकाबाट सहयोग प्राप्त हुनेछ । प्रेमसम्बन्ध सामान्य रहनेछ । पढाइमा पनि जोर नम्बरको महिना नराम्रो छ भने बिजोर नम्बरको महिना राम्रो रहनेछ । हरेक आइतबार तामाको सामान दान गर्न सके शुभफल प्राप्त हुनेछ । यसले नराम्रो महिनाको दोष कम गर्नेछ ।     धनु राशिमा शनी, बृहस्पति तथा केतुको प्रभाव रहनेछ, जसका कारण प्राविधिक क्षेत्र राम्रो हुनेछ । आइटी, इन्जिनियरिङ वा कम्युटर पढिरहेका विद्यार्थीहरूले एकदमै राम्रेँ प्रगति गर्नेछन् । खेतीपाती गर्ने किसानले प्रविधिको प्रयोग गर्न सक्ने सम्भावना छ । टेक्निकल बाहेक अन्य विषयको अध्ययन सामान्य रहनेछ । यो वर्ष अन्तर्जातीय विवाह हुने सम्भावना देखिन्छ । प्रेमसम्बन्धमा ब्रेकअप हुने सम्भावना पनि छ । पारिवारिक सम्बन्धमा बाधा सिर्जना हुन सक्छ । कात्तिक र मंसिर महिना खासै राम्रो छैन, दुर्घटनाको सम्भावनासमेत देखिन्छ । खेलकुदको क्षेत्रमा पुस र माघ महिनामा राम्रै मुभमेन्ट हुनसक्छ । राजनैतिक क्षेत्रमा सामान्य लाभ मिल्न सक्छ । यो वर्ष यो राशि भएका मानिसहरूले रोगबाट मुक्ति पाउनेछन् भने चोटपटकको सम्भावना पनि छ । बिहिबार एक चम्चा पञ्चामृत सेवन गर्दा दोषमुक्त हुन सकिन्छ ।     मकर राशिमा चन्द्रमा र शनीको प्रभाव देखिन्छ । यस्तो स्थितिमा मानसिक सन्तुलन बिग्रने, डिप्रेसन हुनेदेखि आत्महत्यासम्म गर्ने सम्भावना हुन्छ । मकर राशिका मानिसहरूले यो वर्ष आमा तथा दिदीबहिनीहरूसँग नजिक हुनु जरुरी छ । प्राविधिक विषय अध्ययन गर्दा सफलता प्राप्त होला । पारिवारिक सम्बन्ध राम्रो रहनेछ । राजनीतिमा लागेकाहरूको पद गुम्न सक्छ । मकर राशिका व्यक्तिहरूले यो वर्ष खेलकुदमा राम्रो गर्न सक्छन् । प्रेम सम्बन्धमा समस्या सिर्जना हुनसक्छ । असोज महिनामा विशेष सावधानी अपनाउनुपर्ने देखिन्छ । इलेक्ट्रोनिक सामान तथा खाद्यान्नको व्यापार/व्यवसाय गर्दा फाइदा हुनेछ । पूर्णिमाको दिन माछामासु नखाई शुद्ध भएर बस्ने हो भने डिप्रेसनको समस्या कम होला ।    कुम्भ राशिमा शुक्रको प्रभाव राम्रो छ । यो राशिका मानिसहरूले कला, मनोरञ्जन, मिडिया, चलचित्र, राजनीति, खेलकुद आदि क्षेत्रमा राम्रो सफलता प्राप्त गर्न सक्छन् । सेयरबाट पनि फाइदा लिन सकिनेछ । मिडियाकर्मीहरूका लागि पनि वर्ष शुभ रहनेछ । स्वास्थ्य क्षेत्रमा रहेका डाक्टर, नर्सहरूका लागि भने वर्ष सामान्य छ । कुम्भ राशि भएका पाइलट, इन्जिनियरहरूलाई चोटपटक लाग्ने सम्भावना छ । वैवाहिक जीवन सामान्य रहनेछ । सन्तानसँगको सम्बन्धमा बाधा सिर्जना हुनसक्छ । पारिवारिक सम्बन्ध सामान्य छ । यो वर्ष पेटमा समस्या सिर्जना हुनेछ भने प्रेसर, डाइबिटिजजस्ता समस्या पनि देखा पर्न सक्छन् । वैशाख, जेठ, असार एकदमै राम्रो छ । साउनपछिको समय मध्यम रहला । नयाँ प्रेमसम्बन्ध गाँसिने तथा पुरानो प्रेमसम्बन्ध मासिने सम्भावना छ ।   मीन राशिमा यो वर्ष सूर्य र बुध ग्रहको योग छ । यो राशिका लागि यो वर्ष बुधातित्य योग छ, जसले मानसम्मान दिलाउनेछ । धर्मकर्मको क्षेत्रमा मन जानेछ । साथीभाइहरूसँगको सम्बन्ध त्यति राम्रो छैन । सरकारी जागिरमा उन्नति हुने देखिन्छ । धार्मिक क्षेत्रमा प्रयोग हुने सर–सामानको व्यापार–व्यवसाय गर्दा फाइदा होला । सुन–चाँदी, काठ तथा सिसाको व्यापार पनि उत्तम रहनेछ । यो वर्ष संस्कृत अध्ययन गर्ने विद्यार्थीहरूले उच्च शिक्षा हासिल गरि मानसम्मान प्राप्त गर्न सक्छन् भने अरू विषय अध्ययन गर्नेहरूका लागि पनि समय राम्रो छ । जग्गा–जमिनको काम–कारोबारले फाइदा गर्दैन । चिसोले घाँटीमा समस्या सिर्जना गर्न सक्छ भने हड्डीमा समेत समस्या देखा पर्न सक्छ । प्रेमसम्बन्ध एकदमै राम्रो छ । मीन राशि भएकाहरूको यो वर्ष एकदमै राम्रो छ, तैपनि सूर्यलाई जल चढाए अझ राम्रो परिणाम प्राप्त गर्न सकिनेछ ।    
*********************************
- चैत्र ३०, २०७५  सामाजिक अभियान्ता     नेपाल सरकारको सरसफाइ दूत भएकाले वर्ष २०७६ भर सरसफाइको एजेन्डालाई प्रभावकारी रूपमा अगाडि लिएर जाने ।     पुननिर्माण दूत भएका नाताले पुननिर्माणसम्बन्धी काम–कारबाही अघि बढाउन सरकारलाई दबाब दिने तथा पुननिर्माणमा सक्रिय सहभागिता जनाउने ।     बालमैत्री अभियानको समेत अभियन्ता भएकाले सिंगो देशलाई बालमैत्री बनाउन पहल गर्ने ।     गौतम बुद्ध अन्तर्राष्ट्रिय क्रिकेट रंगशाला निर्माण अभियान तीब्रताका साथ अघि बढाउने ।     जस्तोसुकै विपद्मा पनि मानवीय धर्म निर्वाह गर्न सक्रिय हिसाबमा अघि बढ्ने । आफ्नो पेसासँग सम्बन्धित कामलाई निरन्तरता दिने । सम्भव भएसम्म ठूलो पर्दाको चलचचित्र निर्माण गर्ने ।     अभिनेता      शारिरीक तन्दुरुस्तीमा बढी ध्यान दिनेछु ।     डान्स तथा मार्सल आर्टको तालिम लिनेछु ।     थुप्रै देश घुम्ने योजना बनाएको छु ।     यो वर्ष मेरा कुनै पनि नयाँ चलचित्र प्रदर्शनमा आउने छैनन् ।     सामाजिक कार्यमा सकेसम्म सहभागिता जनाउनेछु ।     लोकगायक      देश–विदेशका सांगीतिक कार्यक्रममा व्यस्त रहनेछु ।     फरक विषयवस्तुमा आधारित व्यंग्यात्मक गीत सिर्जनालाई निरन्तरता दिनेछु ।     लोकसंगीतका लागि २० वर्षदेखि दुःख गरिरहेको छु । लोकसंगीतलाई कसरी बचाउने, परिष्कृत गर्ने र यसमा देखिएका विकृतिहरू कसरी न्यूनीकरण गर्ने भन्ने विषयमा विषयमा अध्ययन गर्नेछु ।     पछिल्ला वर्षहरूमा अध्ययनमा कमी आएकाले अध्ययनमा पनि ध्यान दिनेछु ।     साहित्यतर्फ (गजल, कविता तथा उपन्यास) पनि कलम चलाउने योजना बनाएको छु ।     मिस नेपाल युनिभर्स     स्वदेशका धेरैभन्दा धेरै ठाऊँ घुम्ने योजना छ ।     महिला तथा बालबालिकाको सशक्तmीकरणका लागि सामाजिक कार्यलाई निरन्तरतासँगै मानवताका लागि समय दिनेछु ।     मेरो व्यत्तिगत ब्लग बलगबदयमझ।अय लाई स्थापित गर्ने काममा लाग्नेछु ।     आफूलाई उत्कृष्ट स्वरुपमा ढाल्न आफैंमा धेरैभन्दा धेरै मेहनत गर्नेछु ।    म्युजिक भिडियो निर्देशक      २०७५ मा बाँकी रहेका केही भिडियो जेठसम्म सक्नेछु ।     टौवा क्रियसनलाई अझ परिवर्तन गर्दै फिल्मको कामलाई निरन्तरता दिनेछु ।     एउटा फिल्म निर्देशन गर्ने तयारी गर्दैछु, जुन २०७७ मा रिलिज हुनेछ । उक्त चलचित्र पूर्ण रूपमा लभस्टोरीमा आधारित हुनेछ ।      एउटा आर्ट मुभीको स्क्रिप्ट सक्दैछु, जुन मुभीमा विदेशीले लगानी गर्दैछन्, त्यसको तयारी पनि सक्नुपर्नेछ । यो चलचित्रलाई अन्तर्राष्ट्रिय स्तरमा पुर्‍याउने सोच छ ।     आफ्नै एउटा नयाँ बिजनेस पनि सुरु गर्दैछु जुन नितान्त फरक खालको हुनेछ, हाम्रो मनोरन्जन इन्डष्ट्री बाहिरको बिजनेस ।     नेपाल आइडल     २०७६ मा चलचित्रको पार्श्व गायनमा व्यस्त हुनेछु ।     वर्ल्ड टुरका लागि अमेरिकामा जाँदैछु, त्यहाँ धेरै कुरा सिक्ने योजना बनाएको छु ।     आफ्नो अध्ययनलाई पनि समय दिनेछु ।     आफ्ना गीतको संख्या बढाउनेछु ।     पर्यटन बोर्डको सहकार्यमा नेपाल भ्रमण वर्ष–२०२० मा नेपालका सातै प्रदेशको प्रचार–प्रसार हुने एउटा सांगीतिक अभियानलाई मूर्त रूप दिनेछु । सुदूरपश्चिम प्रदेशका पर्यटकीय क्षेत्रको प्रमोट हुने गीत पनि तयार पार्नेछु ।   
*********************************
- चैत्र ३०, २०७५  विश्वका प्रायः सबै मुलुकमा इस्वी सन्का आधारमा जनवरी १ तारिखदेखि नयाँ वर्ष सुरु भएको मानिन्छ । नेपाली पात्रो अनुसार वैशाख १ गतेदेखि नयाँ वर्ष सुरु भएको मानिन्छ भने यसलाई मेष संक्रान्तिको नामले समेत चिनिन्छ ।  नयाँ वर्ष मनाउने चलन कहिलेदेखि चल्यो भन्ने कुरा यकिन नभए पनि एक अनुमानअनुसार पृथ्वीमा जतिबेलादेखि समयको गणना वर्षमानका आधारमा गर्न थालियो त्यही बेलादेखि नयाँ वर्ष मनाउने परम्परा चलिआएको पाइन्छ ।  हरेक देश र समाजको जातीय परम्परा एवं मान्यताअनुसार नयाँ वर्ष मनाउने समय र तरीका भिन्दभिन्दै भए अनुसार हाम्रो देशमा बिहान सबेरै उठी तीर्थस्थल वा जलाशयमा गएर नुहाई–धुवाई गरी विभिन्न देवस्थल वा शक्ति पीठको दर्शन पूजन गरी चराचर जगत्को मंगल कामना गर्दै नयाँ वर्ष मनाइएको पाइन्छ । यस दिन भक्तपुरमा लाग्ने विस्केट जात्रा र काठमाडौँको टोखास्थित सपनतीर्थमा लाग्ने मेला महत्वपूर्ण मानिन्छन् ।  रोमन ग्रिक इन्साइक्लोपेडियामा हर्ष र उमङ्गका साथ नयाँ वर्ष मनाउने परम्परा भएको कुरा उल्लेख छ । त्यसैगरी ब्रिटिस म्युजियम लन्डनको एक अरबी शोध पत्रअनुसार हजारौं वर्ष पूर्व नाइल उपत्यकाको सभ्यताका मानिसहरू नयाँ वर्षको पूर्वसन्ध्यामा सामूहिक भोजको आयोजना गर्थे भने बेलायतको अर्को एउटा पुरानो ऐतिहासिक ग्रन्थअनुसार त्यहाँका केही आदिवासी नयाँ वर्षको अघिल्लो दिन एकै ठाउँमा जम्मा भएर आ–आफ्नो इष्टदेवता विशेष गरी सूर्यको पूजा गरेर नयाँ वर्ष मनाउँथे । यस्तै स्कटल्यान्ड–आयरल्यान्ड तथा त्यसवरिपरिका क्षेत्रमा नयाँ वर्षका दिन कालो केश हुने पुरुष तथा महिलालाई सम्मान गरिन्छ । त्यहाँका बासिन्दाहरू यस दिन कालो कपाल हुने पुरुष तथा महिलालाई साक्षात् देवताको दूत मान्छन् । नयाँ वर्षको दिन विशेषतः अग्ला र कालो केश भएका पुरुष तथा महिलाको आफ्नो घरमा प्रवेशलाई शुभ प्रतिक मानिन्छ । नयाँ वर्षको प्रभातमा कालोवर्णका मानिस वा कालो वस्तुलाई देखे शुभ हुन्छ भन्ने उनीहरूको मान्यता छ ।  जापानमा नयाँ वर्षका बेला घर वरिपरि रूखबिरुवा सजाउनुका साथै शुद्ध जल पिइन्छ, जसलाई ‘नव जात जल’ भनिन्छ । जल पिउँदा आयु वृद्धि तथा आरोग्यता प्राप्त हुन्छ भन्ने विश्वास जापानीहरूमा छ । जापानीहरू यही दिन मान्यजनबाट आशिष लिने र ऋण चुक्ता गर्ने कामसमेत गर्छन् । यस दिन चंगा उडाइन्छ भने स–साना बालबालिकाहरूको अक्षरारम्भ गर्न पनि नववर्षलाई नै शुभ मानिन्छ । जापानीहरू यसलाई ‘याबुरी’ भन्छन् ।  चीनमा रातभर जाग्राम बसेर आमा, बाबु तथा गुरुप्रति आदर भाव व्यक्त गरी आशिर्वाद लिनुका साथै विशेष भोजन ग्रहण गर्ने चलन छ भने नयाँ वर्ष प्रारम्भ हुनुभन्दा एक हप्ता अगावै विभिन्न किसिमका पटाका पट्काइन्छ । चिनियाँहरू भान्साको देवताका साथै पछिल्लो वर्षलाई बिदा दिएर फेरि त्यो देवताको आगमन भएको भन्दै नयाँ वर्षको स्वागतमा दीपदानद्वारा गर्छन् ।  थाइल्यान्डसँगै सम्पूर्ण दक्षिण–पूर्व एसियाली मुलुकका निवासीहरू आ–आफ्नो घर सफा–सुग्घर गरी घरघरमा दियो बालेर नयाँ वर्षको स्वागत गर्छन् । त्यहाँ बौद्ध मन्दिरहरूमा गएर प्रार्थना गर्नुका साथै भिन्न–भिन्न प्रकारका खानेकुरा खाएर–ख्वाएर नयाँ वर्ष मनाइन्छ । बर्मामा नयाँ वर्षको उत्सवलाई ‘विजान’ भनिन्छ । त्यहाँ घर तथा टोल सजिसजाउ पारेर आफन्तहरू भेटघाट गर्दै एकसाथ खाना खाएर शुभकामना व्यक्त गरिन्छ । उक्त दिन शान्ति एवं सद्वुद्धि प्राप्तिका लागि भगवान बुद्धको पूजा गर्ने चलन छ । कोरियामा नयाँ वर्षका दिन कन्याहरूलाई श्रृंगार पटार गरी गाउँका मुखियाको अगाडि नचाइन्छ । त्यसपछि मुखियाले उनीहरूलाई आफूले चाहेको वरसँग विवाह गर्ने अनुमति दिन्छन् । त्यतिबेला ती मुखियाले गाउँका राजाको प्रतिनिधित्व गर्ने विश्वास लिइन्छ । त्यसपछि गाउँमा अर्थात् कन्याले चाहेको वर वरण गरिसकेपछि त्यहाँ पुनः सामूहिक नाचको आयोजना गरिन्छ । मेक्सिकोमा नयाँ वर्षको दिन चर्चहरूमा सामूहिक विवाहको आयोजना गरिन्छ भने ल्याटिन अमेरिकाको एक जनजाति विशेषमा आफूलाई मन नपरेको जीवनसाथी भए उसलाई छोडपत्र दिई नयाँ जीवनसाथी छानिन्छ । उता, इरान र इराक सहित अरब देशहरूमा नयाँ वर्षको आगमन उत्सवलाई ‘नौरोज’ भनिन्छ । गहुँ तथा जौको हरियो अंकुरा भएको भाँडाको वरिपरि ऐना, फूल, मैनबत्ती तथा रोटी राखिन्छ । यी चीजलाई त्यहाँ शुभ संकेतका रूपमा लिइन्छ । त्यहाँ राति दियो बालेर त्यसको प्रकाशमा उत्साहपूर्वक रमाइलो गरिन्छ ।  भ्याटिकन सिटीमा आज पनि क्रिसमसपछि नयाँ वर्ष नै हर्षोल्लासपूर्वक मनाइन्छ । भ्याटिकनहरू नयाँ वर्ष मनाउने क्रममा पहिलो दिन बिहान आकाशमा सेता परेवाहरू उडाएर तथा एउटा ठूलो केक काटेर भ्याटिकन सिटीको चर्चको परिसरमा केक बाँड्छन् । यस्तै, जर्मनीमा नयाँ वर्षको उत्सव मनाउने क्रममा पानीले भरिएको धातुको भाँडामा मुद्रा खसाएर त्यसको आकृतिलाई नियालेर भविष्यवक्ताहरूले विभिन्न प्रकारका भविष्यवाणी गर्छन् । त्यस क्रममा उनीहरू मिठाई पनि खान्छन् ।  फ्रान्समा नयाँ वर्षलाई वसिली दिवसका रूपमा मनाउने चलन छ भने पोर्चुगलमा साँढे जुधाएर रमाइलो गरिन्छ । अस्ट्रेलियामा स्वर्ण मुद्रा, ब्रस, चिम जस्ता वस्तुहरू आदान–प्रदान गरिनुका साथै अन्य उपहारहरू साटासाट गरेर नयाँ वर्ष मनाइन्छ । यस्तै अमेरिकामा नयाँ वर्षमा अभिनन्दन समारोह आयोजित गर्ने चलन छ । न्युजिल्यान्डमा ब्रिटिस परम्परा अनुसार नयाँ वर्ष मनाइन्छ । त्यहाँ उक्त दिन शुभकामना पत्र आदान प्रदान गर्नुका साथै अनेक किसिमको उत्सव मनाउने परम्परा पनि छ ।        
*********************************
- चैत्र ३०, २०७५  अंग्रेजी नयाँ वर्ष तामझामका साथ मनाइने पोखरामा नेपाली नयाँ वर्ष आउँथ्यो, जान्थ्यो । यसलाई त्यति महत्व दिइँदैनथ्यो । यसले पोखराका पर्यटन व्यवसायीहरूलाई चिन्ता हुन थाल्यो । आफ्नो संस्कृति संरक्षण गर्दै नेपाली नयाँ वर्षलाई प्राथमिकता दिनुपर्छ अनि मात्र विदेशी पर्यटकले नेपालको कला संस्कृतिका बारेमा थाहा पाउनेछन् । यस्तै सोचका साथ पोखरामा नेपाली नयाँ वर्ष मनाउने क्रमको सुरुवात भयो । यसको श्रेय पश्चिमाञ्चल होटल संघलाई जान्छ । संघले १५ वर्षअघि फेवा नववर्ष महोत्सवको आयोजना गरेर पोखरामा नेपाली नयाँ वर्ष मनाउने क्रमको थालनी गर्‍यो जसले अहिलेसम्म निरन्तरता पाइरहेको छ । यसले विस्तारै आन्तरिक पर्यटकको मन जित्दै गयो । फलस्वरूप पोखरा अहिले नेपाली नयाँ वर्ष मनाउनेहरूको हब बन्न थालेको छ ।  नयाँ वर्षको अवसरमा पोखरा घुम्न आउने पर्यटकलाई सन्तुष्ट तुल्याउन यहाँका व्यवसायीको मेहनत उस्तै हुन्छ । पोखरा अनि आसपासमा रहेका साधारण गेस्ट हाउसदेखि तारे होटलसम्मले नेपाली नयाँ वर्षलाई विशेष बनाउन प्याकेज उपलब्ध गराउँछन् ।  नयाँ वर्ष मनाउन पोखरा आउने पर्यटक कास्की तथा छिमेकी जिल्लाका होम स्टेमा पुगेर ग्रामीण बस्ती हेर्दै रमाउँछन् । नयाँ वर्षको उपलक्ष्यमा पोखरा आउनेहरू धम्पुस, घान्द्रुक, पञ्चासे, ल्वाङघलेल, सिक्लेस, मुस्ताङ–मुक्तिनाथ, सिरुवारी, घोरेपानी, पुनहिल, अन्नपुर्ण बेसक्याम्प आदिसम्म पुग्छन् । साहसिक खेल प्याराग्लाइडिङ, बञ्जिजम्प, क्यानोनिङका अतिरिक्त ट्रेकिङ जानेहरू पनि प्रशस्तै हुन्छन् । यो लालीगुराँस फुल्ने समय भएकाले लालीगुराँस फुल्ने रुटमा ट्रेकिङ जानेहरूको संख्या बढी हुन्छ । यसका अतिरिक्त विभिन्न कार्यक्रमको माध्यमबाट समेत नयाँ वर्षको स्वागतमा रमाउने वातावरण मिलाइन्छ । नेपाली नयाँ वर्षको अवसरमा पश्चिमाञ्चल होटल संघको आयोजनामा सोह्रौ फेवा नववर्ष महोत्सव आज चैत २९ गतेदेखि वैशाख १ गतेसम्म कोमागाने पार्क लेकसाइडमा सञ्चालनमा आउँदैछ । महोत्सवको आर्कषणमा सांस्कृतिक प्रस्तुति, लोकदोहोरी, पप कर्न्सट, हास्य प्रहसन, बालउद्यान आदि रहनेछन् । यहाँ नेपाली खानेकुरालाई प्राथमिकता दिइएका स्टलसमेत हुनेछन् । ‘नेपाली परिकार प्रवर्द्धन गर्ने उद्देश्यअनुरूप चलनचल्तीका नेपाली परिकारका स्टल त्यहाँ हुनेछन्, पश्चिमाञ्चल होटल संघ पोखराका अध्यक्ष विकल तुलाचनले बताए । यो महोत्सव संस्कृति, खाना एवं संगीतमा केन्द्रित रहेनछ ।अहिले पोखरा पुग्ने पर्यटकमा ६० प्रतिशत आन्तरिक पर्यटक हुने गरेका छन् । त्यसैले नेपाली नयाँ वर्षलाई लक्षित गरेर डान्स, फmेसन शो तथा सांस्कृतिक कार्यक्रमहरूको आयोजना हुने त्रम बर्सेनि बढ्दै गएको छ । नयाँ वर्ष मनाउन पोखरा आउने आन्तरिक पर्यटकका लागि पश्चिमाञ्चल होटल संघ पोखराले चार प्रकारका प्याकेज ल्याएको संघका अध्यक्ष विकल तुलाचनले बताए । जसमा घुमघाम, शैक्षिक भ्रमण तथा ‘हनिमुन’ का दुई गरी चारवटा प्याकेज छन् । वैशाखको पहिलो सातासम्म संघसँग आबद्ध होटलमा उक्त प्याकेजको सुविधा प्राप्त गर्न सकिनेछ ।  यसअन्तर्गत शैक्षिक भ्रमण प्याकेजका लागि प्रतिव्यक्ति १ हजार ७ सय ७० रुपैयाँ लाग्नेछ । यो ब्रेकफास्टसहित दुई रातको प्याकेज हो । विद्यार्थीलाई मात्र उपलब्ध गराइने यो प्याकेजअन्तर्गत आधा दिन दृश्यावलोकन र एक घण्टा डुंगा सयर गर्न पाइन्छ । यो सुविधा लिन कम्तीमा ४० जना विद्यार्थीको समूह हुनुपर्नेछ ।  घुमघाम प्याकेजमा बस्ने पाहुनाले विमानस्थल अथवा बसपार्कदेखि होटलसम्म आउजाउको सुविधा, वेलकम ड्रिंक्स तथा दुई जनाका लागि डबल बेडसहितको कोठा पाउनेछन् । साथमा ब्रेकफास्ट, आधा दिन पोखरा आसपास दृश्यावलोकन तथा फेवातालमा एकघन्टा डुंगा सयर गर्न पाइनेछ । ‘घुमघाम’ प्याकेजका लागि प्रतिव्यक्ति २ हजार ९ सय ९० रुपैयाँ लाग्नेछ । हनिमुन मनाउन आउने जोडीका लागि संघले दुईवटा प्याकेज ल्याएको छ । दुवै प्याकेजमा विमानस्थल अथवा बसपार्कबाट होटलसम्म ल्याउने र पुर्‍याउने सुविधा उपलब्ध हुनेछ । दुई रात बसाइसहित ब्रेकफास्ट, डिनर, आधा दिनको दृश्यावलोकन तथा एक घण्टा डुंगा सयर गर्न पाइन्छ । यो प्याकेजका लागि प्रतिव्यक्ति कम्तीमा ३ हजार ५ सय ५० रुपैयाँ खर्च गर्नुपर्नेछ । अल्ट्रालाइट वा प्याराग्लाइडिङ वा बञ्जिजम्प गर्न पाइने सुविधा थप हुने अर्को हनिमुन प्याकेजका लागि प्रतिव्यक्ति कम्तीमा ९ हजार ९ सय ९० रुपैयाँ खर्च गर्नुपर्छ ।  
*********************************
- चैत्र ३०, २०७५   यो वर्ष प्रदर्शित ९३ वटा चलचित्रमध्ये छक्कापञ्जा–३ ब्लकबस्टर हुन सफल भएको छ । दसैंको पूर्वसन्ध्यामा प्रदर्शनमा आएको चलचित्र ‘छक्कापञ्जा–३’ ले सर्वाधिक १६ करोड रुपैयाँभन्दा बढी आम्दानी गरेको थियो । दीपाश्री निरौलाद्वारा निर्देशित उक्त चलचित्रमा अभिनेत्री दीपिका प्रसाईंको अभिनयले धेरैलाई प्रभावित बनायो । चलचित्रको सांगीतिक पक्ष पनि बेजोड रह्यो भने कलाकारहरूको अभिनयलाई दर्शकले मन पराए । सन्देशमूलक चलचित्र छक्कापञ्जा–३ मा दीपिकासहित दीपकराज गिरी, केदार घिमिरे, जितु नेपाल, नीर शाह आदि कलाकारले अभिनय गरेका छन् । चलचित्रको पहिलो नम्बरमा तथा पछि उमेर ढल्किन्छ गीत लोकप्रिय रहे ।   भदौ ८ गते प्रदर्शनमा आएको विकास राज आचार्यको चलचित्र ‘नाइँ नभन्नु ल–५’ ले पनि व्यवसायिक सफलता हासिल गर्‍यो । नेपालभित्रै लगानी सुरक्षित गरेर मुनाफा आर्जन गर्न सफल यो चलचित्रमा दिलीप रायमाझी, निरुता सिंह, प्रियंका कार्की, केकी अधिकारी, स्वस्तिमा खड्का, अभिषेक नेपाल आदिले अभिनय गरेका छन् ।   दसैंको फूलपातीका दिन प्रदर्शित अशोक शर्माको चलचित्र ‘जय भोले’ पनि मुनाफा कमाउन सफल चलचित्र हो । यो चलचित्रलाई छक्कापञ्जा–३ सँग तुलना समेत गरियो । छक्कापञ्जाभन्दा करिब एक सातापछि प्रदर्शनमा आएको यो चलचिक्रले आत्रामक व्यापार गर्न नसके पनि यसले निर्मातालाई निराश बनाएन । चलचित्रले पहिलो साता करिब ३ करोड रुपैयाँ बराबरको ग्रस कलेक्सन गरेको तथ्यांक सार्वजनिक भएको थियो । चलचित्र जयभोलेमा खगेन्द्र लामिछाने, सौगात मल्ल, स्वस्तिमा खड्का, सलोन बस्नेत, बुद्धि तामाङ, राजाराम पौडेल आदिले अभिनय गरका छन् ।   फागुनमा प्रदर्शित चलचित्र ‘क्याप्टेन’ लाई पनि व्यवसायिक रूपमा सफल मानिएको छ । दीवाकर भट्टराईद्वारा निर्देशित उक्त चलचित्रलाई भुवन केसीले निर्माण गरेका हुन् । फुटबल खेलमा आधारित चलचित्र क्याप्टेनमा अनमोल केसी, उपासना सिंह ठकुरी, प्रियंका एमभी, सरोज खनाल आदि कलाकारले अभिनय गरेका छन् । यो चलचित्रले नेपालबाटै लगानी सुरक्षित गरेको दावी गरिएको छ । यतिबेला भुवन तथा अनमोल उक्त चलचित्रलाई विदेशमा प्रदर्शन गराइरहेका छन् ।   चैत १५ गते प्रदर्शनमा आएको चलचित्र ‘साइँली’ पनि व्यवसायिक रूपमा सफल मानिएको छ । रामबाबु गुरुङद्वारा निर्देशित यो चलचित्रमा दयाहाङ राई, मेनुका प्रधान, गौरव पहारी आदि कलाकारले अभिनय गरेका छन् । वैदेशिक रोजगारीको बाध्यतामा आधारित यो चलचित्रमा नेपालको ग्रामीण जनजीवनको चित्रण छ । चलचित्रले दोस्रो साता पनि सिनेमा हलमा दर्शकहरूलाई आकर्षित गरिरहेकाले यसले नेपालबाटै लगानी सुरक्षित गर्ने सम्भावना छ ।   मिलन चाम्सद्वारा निर्देशित चलचित्र ‘बोबी’ अहिले निर्माण भैरहेका नेपाली चलचित्रभन्दा पृथक् भएकै कारण दर्शकले मन पराए । नर्वेमा बसोबास गरिरहेको एक जोडी नेपालीको वास्तविक जीवन कथा समेटिएको यो चलचित्रमा तीनै वास्तविक जोडी उमेश थापा तथा कविता गुरुङले अभिनय गरेका छन् । यो चलचित्रको संगीतसमेत उक्तिकै सशत्त रह्यो । चलचित्र बोबीले नेपालमा मात्र होइन, विदेशमा बसोबास गर्ने नेपालीहरूको मन समेत जित्यो ।   दिनेश राउतद्वारा निर्देशित चलचित्र ‘प्रसाद’ पनि व्यवसायिक रूपमा सफल रह्यो । चलचित्रको विषयवस्तुलाई दर्शकहरूले नौलो माने । सञ्चारकर्मी सुशील पौडेलको लेखनको यो चलचित्रमा विपिन कार्की, नम्रता श्रेष्ठ तथा निश्चल बस्नेतको अभिनयलाई दर्शकहरूले मन पराए । पृथक् शैलीको कथा भएकाले पनि चलचित्रले दर्शकलाई आकर्षित गरेको हो ।   कोरियोग्राफर रिनाशा बान्तवा राईले पहिलो पटक निर्देशन गरेको चलचित्र हो— इन्टु मिन्टु लन्डनमा । अधिकांश छायांकन लन्डनमै गरिएको यो चलचित्रमा साम्राज्ञी राज्यलक्ष्मी शाह तथा धीरज मगरले मुख्य भूमिका निर्वाह गरेका छन् । आकर्षक प्रस्तुतीकरण तथा कर्णप्रिय गीत–संगीतका कारण पनि यो चलचित्रलाई दर्शकले मन पराएका हुन् ।  सुदर्शन थापाद्वारा निर्देशित चलचित्र राम कहानी व्यवसायिक रूपमा सफल भयो । प्रेमकथामा आधारित यो चलचित्रमा पूजा शर्मा, आकाश श्रेष्ठ, जितु नेपाल, केदार घिमिरे, राजाराम पौडेल आदि कलाकारले अभिनय गरेका छन् । सांगीतिक पक्षसमेत सबल रहेको यो चलचित्रले लगानी सुरक्षित मात्र गरेन, निर्मातालाई मुनाफासमेत दिलायो ।  चैतको अन्तिम साता प्रदर्शनमा आएको चलचित्र लभ स्टेसन पनि व्यवसायिक रूपमा सफल मानिएको छ । चलचित्रले अघिल्लो तीन दिनमा करिब २ करोड रुपैयाँ ग्रस कलेक्सन गरेको निर्माता गोविन्द शाहीको दाबी छ । उज्वल घिमिरेद्वारा निर्देशित यो चलचित्रलाई केही विदेशी चलचित्रको नक्कलको आरोपसमेत लाग्यो । यद्यपि, प्रदीप खड्का र जस्सीता गुरुङको राम्रो फ्यान फलोइङका कारण चलचित्र लभ स्टेसन दर्शकहरूलाई आकर्षित गर्न सफल भयो ।  
*********************************
- चैत्र ३०, २०७५ पोखरामा अन्तर्राष्ट्रिय फेसन विक नेपाल भैरहेको छ । नेपाली नयाँ वर्ष–२०७६ का अवसरमा पोसाक महासंघ नेपाल तथा डिजाइनर एसोसिएसनको संयुक्त आयोजनामा उक्त फेसन विक सञ्चालन भैरहेको हो । फेसन विकमा पोखरा, काठमाडौं, हेटौंडा, चितवन तथा विराटनगरका २१ जना महिला एवं ५ जना पुरुष गरी कुल २६ जना सहभागी छन् । द काठमाडौं पोस्टको प्रस्तुति रहेको फेसन विक भोलि शनिवार ३० गतेसम्म जारी रहनेछ । गायक स्वप्न सुमन, सागर आले, सन्तोष बस्याल आदिले आ–आफ्नो प्रस्तुति दिइरहेको फेसन शोका क्रममा कल्चरल नृत्य समेत प्रस्तुत भैरहेको छ । साँझ ६ बजेदेखि राति ११ बजेसम्म चल्ने यो फेसन विक कुल २१ वटा सिक्वेन्समा विभाजित छ ।    
*********************************
- चैत्र ३०, २०७५ गायक राजेशफायल राईले सांगीतिक कार्यक्रमका त्रममा पूर्व मेचीदेखि पश्चिम महाकालीसम्मका प्रायः सबै स्थानको भ्रमण गरिसकेका छन् । देशका प्रमुख सहर माक्र होइन मेला–महोत्सवका त्रममा उनले थुप्रै गाउँघरको भ्रमण समेत गरेका छन् । नयाँ वर्ष २०७६ को पूर्व सन्ध्या पारेर राजेशले आफ्नो रोजाइमा परेका दश स्थानका बारेमा जानकारी मात्र दिएका छैनन्, ती स्थानको भ्रमण गर्न आग्रह समेत गरेका छन् । गायक राईले यसै साता आफ्नो १९ औं एकल एल्बम ‘दर्शन नमस्ते–४’ सार्वजनिक गरेका छन् भने गत बुधवारमात्रै उनी सांगीतिक कार्यक्रममा सहभागिता जनाउन विदेश प्रस्थान गरेका छन् ।   धरानभन्दा केही किलोमिटर माथि पर्ने भेडेटार म धेरै पटक पुगिसक्दा पनि अघाएको छैन । भेडेटारले मलाई मात्र होइन, हरेक पर्यटकलाई लोभ्याउँछ । जाडो होस् अथवा गर्मी, त्यहाँ हरेक क्षण चीसो अनुभव गर्न पाइन्छ । त्यहाँबाट देखिने दृश्यले जो–कसैलाई लोभ्याउँछ । जीवनमा एक पटक पुग्नै पर्ने स्थानमा भेडेटारलाई मैले पहिलो स्थानमा राखेको छु ।   खोटाङको हलेसीस्थित दुवाचुङ डाँडा विभिन्न दृष्टिकोणले घुम्नका लागि उपयुक्त स्थान बन्दै गएको छ । पहिले हामी त्यो स्थानलाई माला थुम्की भन्थ्यौं । डाँडाको माथि आकर्षक स्तम्भ तथा मुन्तिर हलेसी थान छ । त्यहीँ भगवान् गौतम बुद्धको आकर्षक गुम्बा पनि छ । हिन्दु, बौद्ध तथा किराँत धर्मको संगमस्थल भएकाले उक्त स्थान धार्मिक तथा सांस्कृतिक रूपले पनि महत्वपूर्ण भएको हो ।   जति पटक पुगे पनि ताजा लाग्ने शहर भनेकै पोखरा हो । पोखराको फेवाताल, माछापुच्छ्रे हिमालको मनोरम दृश्य, बौद्ध स्तूप तथा सराङकोटले हरेक पटक उत्तिकै लोभ्याउँछन् । पोखराको हावापानी र स्वच्छता पनि उत्तिकै प्रिय छ ।  जनकपुर आफैंमा एउटा ऐतिहासिक स्थल हो । जनकपुर माता सीताको जन्मभूमिका रूपमा लोकप्रिय छ । जानकी मन्दिरको सौन्दर्य त्यहाँको सबैभन्दा रोचक पक्ष हो । यो मन्दिर निकै मनमोहक देखिन्छ । मन्दिरमा कुँदिएको कलाले पनि हरेकलाई लोभ्याउँछ ।   पैदलयात्राबाट पुग्न सकिने नाम्चेबजारको सौन्दर्य शब्दमा वर्णन गर्न गाह्रो छ । नाम्चे पुगेपछि सगरमाथालाई आफ्नै छातिमा अनुभव गर्न सकिन्छ ।   सधैं चिसो हुने मुस्ताङ प्राकृतिक सौन्दर्यका लागि प्रख्यात छ । त्यहाँ पुगेपछि जो–कसैले आफूलाई स्वर्गमै पुगेको अनुभव गर्छन् । माथि मुक्तिनाथ अनि तल बग्ने काली गण्डकीले आफू अर्कै ग्रहमा पुगेको महसुस गराउँछ ।   पर्यटकीय दृष्टिकोणले अत्यन्त महत्वपूर्ण छ— घान्द्रुक । पैदल यात्राबाट त्यहाँ पुग्दाको रोमाञ्चकता अद्वितीय हुन्छ । त्यहाँको बस्ती तथा सामाजिक परिवेश पनि उत्तिकै मनमोहक छ ।   काठमाडौंको मुटुमा अवस्थित ठमेलको आफ्नै महत्व छ । कुनै बेला म रात्री जीवनमा रमाउँथें । त्यतिबेला म हरेक रात ठमेलका सडक नाप्थे । काठमाडौंमा रात्रिजीवनको रमाइलो अनुभव गर्न चाहनेहरूका लागि ठमेल सर्वाधिक उपयुक्त स्थल हुन सक्छ ।   नेपालको सबैभन्दा पश्चिममा पर्ने कञ्चनपुरको दोधारा चाँदनी पनि एक पटक पुग्नै पर्ने क्षेत्र हो । त्यहाँबाट भारतलाई पनि छुन सकिन्छ । त्यहाँ निर्माण गरिएको पुलले त्यो क्षेत्रको सौन्दर्य बढाएको छ ।   म अहिलेसम्म धार्मिक दृष्टिकोणले अत्यन्त महत्वपूर्ण पाथीभरा पुग्न सकेको छैन । यद्यपि, त्यहाँका तस्बिर तथा भिडियोहरू हेरेर मैले यसलाई एकपटक पुग्नै पर्ने ठाउँको सूचीमा राखेको छु ।    
*********************************
- चैत्र ३०, २०७५ नयाँ वर्षमा मैले संगीत भरेका धेरै गीत बजारमा आउने तयारीमा छन् । विशेषगरी गायक शिव परियारसँग मिलेर नयाँ गीत क्षतिपूर्ति सार्वजनिक गर्ने तयारीमा छु । हामीले यो गीतमा निकै मेहनत गरेका छौं । नयाँ वर्षकै दिन गीत रिलिज हुँदैछ । त्यसैले यो गीत लोकप्रिय हुनेमा आशावादी छु ।   हावाहुरी, बाढी–पहिरोजस्ता प्राकृतिक प्रकोप कम हुन् अनि नेपाली चलचित्रको व्यवसायिक स्थिति मजबुत होस् भन्ने कामना गर्छु ।   यो वर्ष नेपाली चलचित्रको व्यवसायिक पक्ष राम्रो रहेन । त्यसैले आउने वर्ष प्रदर्शनमा आएका चलचिक्रले आत्रमक व्यापार गर्छन् भन्ने आशा गरेको छु ।   आउने वर्ष मेरो फिल्मी करियर अझ बलियो भएर माथि चढोस् । मैले काम गरेको चलचित्र ब्लकबस्टर बनोस् । नेपालमा रोजगारीका अवसर बढून् ताकि स्वेच्छाले विदेशको बाटो तताउनु परोस्, बाध्यताले होइन ।   सर्वत्र शुभ भयो भने म आफैं पनि लाभान्वित हुनेछु । तैपनि भन्नैपर्दा एउटा चलचित्र बनाउँदैछु । यो चलचित्र यादगार होस्, त्यही नै हो ।   देशको समृद्धिका साथै नेपाली चलचित्र क्षेत्रको पनि विकास होला भन्ने आशा राखेकी छु ।   आउने वर्ष देशले विकास र समृद्धिको बाटो पछ्याउला भन्ने आशा गरेको छु । सांगीतिक क्षेत्रमा पनि राम्रा प्रतिभाको प्रवेश भैरहेको छ । त्यसैले फरक–फरक शैलीका गीत–संगीतले नेपाली सांगीतिक क्षेत्र थप सशक्त हुनेछ भन्ने विश्वास लिएको छु ।  म आशा राखेर निराश हुन चाहन्नँ । त्यसैले मेरो यो वर्ष जसरी बित्यो आउने वर्ष पनि यसै गरी बिताउन पाइयोस् भन्ने चाहना छ ।  म अहिले चलचित्र क्षेत्रमा छु । त्यसैले यसको प्रगतीको आशा राख्छु । अहिले मूलुकमा प्रदेश सरकारहरू गठन भएका छन् । प्रदेश सरकारले प्रभावशाली ढंगले काम गरून्, देशमा उद्योगधन्दा कलकारखानाको विस्तार भएर विदेशी भूमिमा श्रम गरिरहेका नेपाली दाजुभाइ तथा बिदेसिन बाध्य युवावर्गलाई नेपालमै रोजगारीको अवसर प्राप्त होस् भन्ने अपेक्षा गरेको छु ।   देश विकासको गतिमा अघि बढेको हेर्न मन छ ।   करियरको हिसाबले कुरा गर्ने हो भने, आउने वर्ष सांगीतिक क्षेत्रमा केही नयाँ काम गर्दैछु । यो कामबाट राम्रो प्रतिफलको आशा गरेकी छु । बितेको वर्ष मेरा लागि मध्यम नै रह्यो । मैले यसपालि गरेका कतिपय काममा राम्रो प्रतिफलको आशा राखेकी थिएँ, तर कुनै–कुनै कामबाट अपेक्षा गरेजस्तो प्रतिफल प्राप्त गर्न सकिएन । त्यसैले पनि आउने वर्ष गरेको कामबाट राम्रो प्रतिफलको आशा राखेकी छु । यसबाहेक देश विकासको गतीमा अघि बढेको देख्न पाइयोस् ।   २०७६ सालमा हावाहुरी, बाढीपहिरोजस्ता प्राकृतिक प्रकोपको सामना गर्नु नपरोस् भन्ने कामना गर्छु । देशका राजनीतिक दलहरूभित्रै पनि अनेकौं समस्या छन् ती सबै मिलेर जालान् अनि राम्रा नेपाली चलचित्र बन्लान् र चलचित्र क्षेत्रको व्यवसाय पनि राम्रो होला भन्ने आशा राखेको छु ।   यो वर्ष रोकिएका कामहरू आउने वर्ष पूरा हुन्, साथै यसपालि नेपाली चलचित्रले सोचेजस्तो व्यापार गर्न सकेन आउने वर्ष नेपाली चलचित्रले राम्रो व्यापार गर्छ भन्ने आशा राखेकी छु ।   समग्र सांगीतिक क्षेत्रको सफलताको कामना गर्दै चलचित्रको पार्श्व गायनमा अझ बढी सक्रिय हुन सकियोस् ।   राजनीतिक अस्थिरता हटेर देशका सबै क्षेत्रमा लगानी गर्न सक्ने वातावरण बनोस् । कला, साहित्य, संगीतमा राम्रा सिर्जनाहरू आऊन् ।  आउने वर्ष म्युजिकल करियरमा अझ प्रगति हुने तथा पार्श्व गायनमा जम्ने आशा गरेको छु ।   आउने वर्ष म अभिनेत्री तथा निर्देशकका रूपमा पनि आउँदैछु । मैले निर्माण गरिरहेको चलचित्र द डार्क एन्ड लाइट हेरेपछि नेपालमा पनि हलिउडस्तरको चलचित्र बन्छ भन्ने सन्देश जाने शुभ आशा गरेकी छु ।   सर्वप्रथम त अघिल्ला वर्षका अधुरा काम पूरा हुने आशा गरेकी छु । नयाँ वर्षसँगै नयाँ कामको थालनी गर्न पाइयोस् । वर्षका सबै दिन शुभ रहून् ।   आशा गरेको छैन, बरु नेपाली नेताहरूसँग हामी जहाँ गए पनि म नेपाली हुँ भन्ने कुरा इज्जतका साथ भन्न पाइयोस् भन्ने कामना गरेकी छु ।   हरेक नयाँ वर्षमा शुभकामना आदान प्रदान गर्ने चलन पुरानै हो । खासगरी हामीजस्ता सर्वसाधारणले व्यक्त गर्ने भनेको व्यक्तिगत शुभकामना नै हो । आफन्त, नातागोता तथा मित्रहरूको आगामी वर्ष शुभ रहोस् । हरेक नयाँ वर्षको अवसर पारेर मानिसहरू नयाँ प्रण गर्छन् । म चाहिँ आफ्नो सांगीतीक क्षेत्रको शुभ होस् भन्ने कामना गर्छु ।   समग्र नेपालीको भलो त्यति बेला हुन्छ, जब देश शान्ति र समृद्धिको बाटोमा अघि बढ्छ । त्यसैले सबै राजनैतिक दलले स्वर्थभन्दा माथि उठेर देशका लागि काम गरेको हेर्न चाहन्छु भने कलाकर्मीको नाताले सर्जकको रोयल्टि व्यवस्थापन सही रूपमा होस् र समग्र नेपाली चलचित्र क्षेत्रको उत्थान होस् भन्ने चाहन्छु ।   जब व्यापारमा इगोले स्थान बनाउँछ, तब चलचित्र प्रदर्शन हुँदैनन्, भिँड्छन् । किन र कसको फाइदा अथवा इसारामा ? आउने वर्ष त्यस्तो नहोस् । वर्ष २०७६ नेपाली चलचित्रका लागि एकदमै राम्रो वर्ष सावित होस् ।   मनको चाहनाले साकार रूप लिने आशा छ ।   नयाँ वर्षले सम्पूर्ण नेपालीको जीवनमा उज्यालो ल्याओस् । देशको विकासका साथै शिक्षा र रोजगारीको ग्यारेन्टी होस् ।  नेपालले प्रविधिमा फड्को मारेको हेर्न मन छ । यसका साथै हाम्रो देशमा पनि क्यासलेस विद्युतीय कारोबार स्थापित हुने अपेक्षा गरेको छु ।   आउने वर्ष नेपाली सांगीतिक क्षेत्रले उत्कृष्ट संगीत, शब्द तथा स्वर भएका गीतहरू पाओस्, जसले नेपाली संगीतप्रति गर्व गर्न सकियोस् ।   नेताहरूमा कम बोल्ने बढी काम गर्ने, जनतामा सकारात्मक सोंच्ने र विकासका काममा सहभागी बन्ने, कलाकारमा भाइरल बन्ने भन्दा पनि लोकप्रिय बन्ने सद्बुद्धि प्राप्त होस् ।   सांगीतिक क्षेत्रले गर्व गर्ने खालका गीत–संगीत सिर्जना गरेर नेपाली संगीतलाई अझ उचाइमा पुर्‍याउन सकियोस् ।    
*********************************
- चैत्र ३०, २०७५ धुर्मुस–सुन्तली फाउन्डेसनले चितवनको भरतपुरमा निर्माण गर्न लागेको ‘गौतम बुद्ध अन्तर्राष्ट्रिय क्रिकेट रङ्गशाला’ को निर्माणमा सहयोग पुर्‍याउने उद्देश्यले आयोजित ‘मातृभूमि कप’ आज चैत ३० गते हुने भएको छ । चैत २३ गते शनिबार क्रिवि त्रिकेट ग्राउण्डमा हुने भनिएको खेल खराव मौसमका कारण स्थगित भएको थियो । नयाँ वर्षको अवसर पारेर आयोजना हुने उक्त प्रतियोगिताका लागि कलाकारहरू अभ्यास खेलमा जुटेको धुर्मुसले जानकारी दिएका छन् । प्रतियोगिताको मिति हेरफेर भए पनि खरिद गरिएको पहिलेकै टिकटले यो खेल हेर्न सकिनेछ ।   
*********************************
- चैत्र ३०, २०७५ ज्योतिषमा दुईवटा आधार छन् चन्द्रमास र सौर्य मास । चन्द्रमासअनुसार चैत्रशुक्ल प्रतिपदा चैत २३ गते शनिबारदेखि नयाँ वर्ष लाग्यो, उक्त दिन श्री शालिवाहनीय शाके सम्वत् र सम्वत्सर परिवर्तन हुन्छ । सनातन धार्मिक कार्यमा संकल्प गर्दा नयाँ शाके सम्वत् र नयाँ सम्वत्सरको नाम लिनुपर्छ । यो साल शाके सम्वत् १९४१ र परिधावि नामक सम्वत्सर चल्नेछ । अर्को चाहिँ सूर्य ग्रह अश्विनी नक्षत्रमा प्रवेश गरेपछि (जसलाई हामी वैशाख संक्रान्ति) भन्छौं र यी दुईको आधारबाट वार्षिक भविष्यवाणी गरिन्छ । चैत्र शुक्ल प्रतिपदाको दिन जुन बार थियो, त्यो बारको स्वामी देशको शासक हुन्छ । चैत्र शुक्ल प्रतिपदाको दिन चैत २३ गते शनिबार थियो, त्यसले गर्दा यो वर्षको राजा शनि हो । त्यसैले यो वर्षको राजा अर्थात् शासक शनि हो । त्यसपछि अर्को नियम हुन्छ, सूर्य ग्रह मेष राशिमा जुन अश्विनी नक्षत्रअनुसार हुन्छ, त्यो सूर्य ग्रह अश्विनी नक्षत्रमा प्रवेश गरेको दिन कुन बार छ, त्यो बारको स्वामी त्यो वर्षको मन्त्री हुन्छ । मन्त्री अर्थात् शासकको सहयोगी एवं सल्लाहकार । सरकार चलाउने यी दुईले हो । यसपालिका मन्त्री सूर्य हुन् ।  राजा शनि भयो भने के फल हुन्छ, त्यसको नियम छ । यो नियमअनुसार राजा शनि भएको वर्ष राजनीतिज्ञहरूमा झगडा, जनतामा रोग, प्राकृतिक विपत्ति एवं तस्करहरूको बिगबिगी हुन्छ । यद्यपि यो स्थुल नियम हो, सूक्ष्म नियम होइन् । त्यसपछि हाम्रो यो वर्ष परिधावि नामक सम्वत्सर चल्छ । यो परिधावि नाम गरेको सम्वत्सरको फल पनि खासै राम्रो छैन । यसले कलह, अशान्ति र रोगव्याधिमा वृद्धि गर्नेछ । स्थुल नियममा चैत्रशुल्क प्रतिपदाको दिन घाम उदाउँदा जुन तिथि भेट्यो त्यो तिथिको बारबाट राजा बन्यो तर सूक्ष्म नियममा चाहिँ ठ्याक्क औंसी सकिने बित्तिकै प्रतिपदामा सुरु हुन्छ । चैत २२ गते शुक्रबारको दिन २ बजे २६ मिनेट १० सेकेन्डमा काठमाडौंको आकाशबाट प्रतिपदा सुरु भयो । त्यति बेलाको कुण्डली बनाउँदा सिंह लग्न हुन आउँछ । सिंह वर्ष लग्न बन्दा त्यसको फल के हुन्छ ? कुन–कुन क्षेत्रमा के–कस्तो प्रभाव पर्छ ?  सिंह लग्न वर्ष लग्न हुँदा देशको पूर्वी भागमा केही अप्ठ्यारो सिर्जना हुनसक्छ । उत्तरी भागमा अतिवृष्टि हुन्छ, भू–स्खलन हुने तथा हिमनदीहरू उर्लिने सम्भावना वुद्धि हुन्छ । देशको दक्षिण दिशामा ६ महिनासम्म धनधान्यको कमी हुन सक्छ । पश्चिम दिशामा धातु महँगो हुने देखिन्छ । देशको मध्यभागमा राजयुद्ध हुन्छ भनिएको छ, राजयुद्ध भनेको एक प्रदेश र अर्को प्रदेशबीच द्वन्द्व बढ्छ भनिएको हो ।  योभन्दा पनि सूक्ष्म नियम छ । वैशाख १ गते दिउँसो १ बजेर ५२ मिनेट १५ सेकेन्डमा सूर्य अश्विनी नक्षत्रमा प्रवेश गर्छ, यो एकदमै महत्वपूर्ण हुन्छ । ज्योतिषीको भाषामा यसलाई जगलग्न भनिन्छ । यो लग्नबाट कुन राशिकालाई के कस्तो छ त्यो पनि बताउन सकिन्छ । यसबाट देशको समग्र पक्षको पनि अध्ययन गर्न सकिन्छ । यो एकदमै सूक्ष्म नियम हो, यो नियमअनुसार देश, काल र परिस्थिति हेर्न सकिन्छ । राजनीति, धनधान्य, सेयरबजार आदि कुराहरू यसैबाट हेरिन्छ । यो वर्ष वर्षादिपति मंगल ग्रह आएको छ । मंगल ग्रहलाई ज्योतिषमा झै–झगडा, लडाइँ तथा कलहसँग जोडिन्छ, यो ग्रह युद्धको कारक हुन्छ । मंगल नै वर्षादिपति आएकाले मानिसहरूमा कडापन, युद्ध, हत्या बढ्ने देखिन्छ । अर्कातिर मंगलले साहसिक कुरालाई पनि समेट्छ, त्यसैले प्रहरी, सेना तथा खेलकुद क्षेक्रका व्यत्तिहरूका लागि समय सहयोगी हुनेछ । मंगलको प्रभाव भुइँचालो, पहिरो आदिको सम्भावना बढी हुन्छ ।  जगलग्न कुण्डलीको पहिलो घरबाट देशको स्वाथ्य, प्रजा, राजनेता, राष्ट्रको उन्नति र सामान्य अवस्था कस्तो रहन्छ भन्ने हेरिन्छ । पहिलो घरमा यसपालि मंगल ग्रह र शुक्र ग्रहको बल परेकाले राष्ट्रको उन्नति हुने देखिन्छ भने देशको नेतृत्वले पनि सफलता प्राप्त गर्नेछ ।  दोस्रो घरबाट आर्थिक क्रियाकलापहरू हेरिन्छ । त्यसमा बुध ग्रहको पूर्ण दृष्टि परेको छ, बुध ग्रहको दृष्टिका कारण यो वर्ष देशको राजस्व वृद्धि हुने देखिन्छ भने सरकारी असुली पनि बढ्नेछ । राष्ट्र अलि धनी हुन्छ । बाह्यभन्दा आन्तरिक व्यापार बढ्नेछ । विदेशी सहायता बढे पनि त्यो अनुदानभन्दा ऋणका रूपमा बढी आउनेछ । मजदुर वर्गका लागि पनि वर्ष राम्रो छ ।  तृतीय घरबाट हामी यातायात र सञ्चारलाई हेर्छौं । यसमा सूर्यको पूर्ण दृष्टि परेको छ । यो वर्ष यातायातको क्षेत्रको पनि सकारात्मक परिवर्तन हुने देखिन्छ । सञ्चारको क्षेत्रमा राज्यले नयाँ निर्णय लिनेछ । लेखकवर्गका लागि वर्ष सकारात्मक छ ।  चतुर्थ स्थानबाट विशेष गरी बालीनालीको स्थिति हेरिन्छ । त्यसमा मंगलको दृष्टि परेको छ, त्यसैले यसपालि खेतीपातीमा अलि गाह्रै हुन्छ । अन्न उब्जनी कम हुनेछ । रियल स्टेट पनि त्यति बुम हुँदैन । पञ्चम स्थानमा केतु तथा बृहस्पति शनि बसेको छ, यसबाट फिल्म, थिएटर, शिक्षा, मिडियाजस्ता विभाग हेरिन्छ । त्यसमा वर्ष प्रारम्भ हुँदा बृहस्पति पनि अत्याचारी भएको छ, शनि र केतुको युतीमा बृहस्पति कमजोर छ । त्यसकारण चलचित्रबाट त्यति ठूलो लाभ हुँदैन । यो वर्ष शिक्षा क्षेत्र विवाद र बदनामीमा फस्न सक्छ । अर्को, संवेदनशील कुरा बालमृत्युदर पनि केही वृद्धि हुन सक्छ । मानिसहरू दिल बहलाउन जुवातास एवं क्लब–डिस्कोतिर अलि बढी लाग्न सक्छन् ।  छैटौं स्थानले रोगब्याधीसम्बन्धी स्थिति बताउँछ जहाँ चन्द्रमाको दृष्टि परेको छ र त्यसलाई अरू कुनै अशुभ ग्रहले देखेको छैन् । यो वर्ष नयाँ–नयाँ रोग देखिने सम्भावना छैन् । सप्तम स्थानले परराष्ट्र सम्बन्धलाई हेर्छ, त्यसमा शुक्र बसेको छ । ०७६ मा नेपालको परराष्ट्र सम्बन्ध एकदमै राम्रो रहनेछ । नयाँ देशहरूसँग हाम्रो दौत्य सम्बन्ध पनि विकसित हुनेछ । अलिकति संवेदनशील कुरा सप्तम स्थानको स्वामी केतुसँग गएर बसिदिएको छ, त्यो हुनाले युद्धको सम्भावना पनि रहन्छ । अष्टम स्थानमा बुध बसेकाले अकाल मृत्यु तथा आत्महत्यामा वृद्धि होला । विस्फोटक पदार्थको प्रयोग यो वर्ष अलि बढी हुन्छ कि भन्ने छ । प्रहरी कारबाही पनि अलि बढी नै हुनेछ । यसपटक मेडिकल साइन्सले डिटेक्ट गर्न नसक्ने केही रोग देखा पर्न सक्छन् । यद्यपि उत्पात र महामारी भने आउँदैन ।  नवम स्थान अदालत र धर्मसम्बन्धी स्थान हो । यो वर्ष एकदमै संवेदनशील छ । अदालत विवादमा आउन सक्छ । धर्मका मानिसहरू एकदमै क्रियाशील हुनेछन् । विशेष गरी धर्मका उपासक एवं धर्मगुरुहरूको सक्रियता वृद्धि हुनेछ । यसमा अर्को सकारात्मक कुरा के छ भने सूर्य उँचो भएर बसेको छ र त्यसमा बृहस्पति तथा केतुको दृष्टि परेको छ । हवाई क्षेत्रमा विदेशी लगानी बढ्नेछ । नयाँ हवाई कम्पनी पनि आउनेछन् । पर्यटकको आगमन वृद्धि हुनेछ । केही मन्त्री हेरफेर हुने सम्भावना पनि छ । व्यापारका सिलसिलामा केही सन्धि–सम्झौता हुने देखिन्छ ।  दशम स्थान एकदमै महत्वपूर्ण छ किनभने यो स्थान राजा वा शासकको हो । यसमा मंगल बसेको छ । त्यसैले शासकहरू एकदमै क्रुर भएर आउनेछन्, निरंकुश देखिनेछन् । सरकार आफ्नो कुरामा एग्रेसिभ भएर लाग्नेछ भने उसका निर्णयहरू लागू पनि हुनेछन् । एकादश स्थान संसदको हो, संसदमा राहु बसेको छ । यसले संसदमा जुन कानुन बन्छन्, त्यसमा अलिकति फेरबदल हुने, कानुनमा बढी विवाद आउने हुनसक्छ ।  द्वावदस स्थानसँग अलिकति गलत कुरा जोडिन्छ, सरकारको विरुद्ध काम गर्नेहरू, राज्यका विरुद्धका गुप्त शक्रुहरू, विदेशी जासुसहरू ०७६ मा अलि बढी सत्रिय हुनेछन् । त्यहाँ चन्द्रमा छ, त्यो पूर्ण बलको छ । राजस्व छलि पनि एकदमै बढ्ने देखिन्छ । सरकार विरुद्ध काम गर्नेहरू सक्रिय होलान् । रोचक कुरा सरकारको घरमा मंगल छ, त्यसैले सरकारले विरोधीहरूलाई निरंकुश तरिकाले पेल्ने सम्भावना छ ।  ग्रहणको असर ग्रहण कुन समयमा हुन्छ, त्यो समयले पनि केही प्रभाव छाड्छ । यो वर्ष हामीकहाँ दुईवटा ग्रहण लाग्नेछन् । ग्रहणको फल अर्थराजनीतिमा पनि पर्छ, मानिसमा पनि पर्छ । असार ३१ गते मंगलबार पूर्णिमाको दिन चन्द्रग्रहण खण्डग्रास छ जुन राति १ बजेर ४६ मिनेटमा सुरु हुनेछ, ग्रहण सुरु हुँदा हाम्रो जगत् लगनमा कहाँ पर्‍यो त्यो अलि संवेदनशील कुरा हुन्छ । चन्द्रग्रहण जगत लगनको दसौं घरमा लाग्छ, त्यो राज्य घर हो । असारको जुन चन्द्रग्रहण छ, त्यो सिधैं राज्यप्रमुखकै घरमा लागेको छ । राज्यप्रमुखलाई असारदेखि असोजसम्म खतरा छ । ग्रहणको अष्टम स्थानमा चन्द्रमा र केतु छन्, त्यसैले ग्रहण आसपास अप्रिय घटना घट्ने र कोलाहाल मच्चिने सम्भावना पनि देखिन्छ ।  पुसको १० गते सूर्य ग्रहण लाग्छ । यो बिहान ८ बजेर २४ मिनेटमा सुरु हुनेछ । सूर्य ग्रहण मकर लगनमा पर्छ । यो राम्रो छ, यसले हाम्रा ऋण तथा कुभलो चिताउनेहरूलाई समाप्त पार्नेछ । नेपालका लागि पुसको सूर्यग्रहण सकारात्मक छ । हामी यस्तो समयमा नयाँ वर्षमा प्रवेश गर्दैछौं जहाँ आकाशमा सबै ग्रहलाई राहु र केतुले घेरेका छन्, जुन वैशाखको १० गतेसम्म चल्नेछ । त्यसैले वर्षको प्रारम्भिक अवस्था राम्रो छैन । अहिले आकाशमा बृहस्पति, शनि र केतु ग्रहको युती छ, यो लगभग डेढ–दुई सय वर्षमा हुने युती हो । त्यसैले यो वर्ष विश्व राजनीतिका लागि नै उथलपुथलकारी छ ।   
*********************************
- ,  चैत्र २९, २०७५युटुबको चर्चित प्र्यांकस्टर अलिश राईको प्र्यांक भिडियो नहेर्ने मान्छे विरलै होलान् । उनले सामाजिक विषयलाई लिएर मानिसहरुसंग विभिन्न प्र्यांक गर्छन् र त्यी भिडियोहरु सामाजिक संजालमा निकै चर्चित छन्। उनका केहि चर्चित भिडियोहरु 'चुरोट किन खाइस्  ?' र 'बाटो किन काटिस् ?' युटुबमा भाइरल समेत भएका थिए। प्र्यांक गर्ने बेलामा कहिलेकाही आफुले  कुटाई समेत खाएको अलिश राई बताऊँछन्। उनले प्र्यांक गर्दा गर्दै कुटाई खाएको दृश्यहरु पनि उनको भिडियोमा समावेश छन्।  हेर्नलाई निकै रमाइलो हुने उनका भिडियोले सामाजिक विषयलाई समेटेर नैतिकताको शिक्षा समेत प्रदान गर्दै आएको छ। उनका  प्र्यांक विशेषत सार्वजनिक स्थलमा रहेका मानिसहरुमा केन्द्रित रहेको हुन्छ जहाँ उनी क्यामेरा लिएर मानिसहरुको अगाडि गएर कहिले 'चुरोट किन खाइस?' र कहिले अन्धाधुन्द बाटो काट्ने मानिसलाई ' बाटो किन काटिस्?' भन्दै हप्काएर भिडियो बनाउँछन्।  यस्ता प्र्यांकस्टर माथि नै प्र्यांक भएको सुन्दा अचम्म लाग्ला तर यस्तो वास्तव मै भएको छ। प्रसंग हो कान्तिपुर टेलिभिजनबाट प्रशारण हुने शो कल कान्तिपुरको, जहा एलिश राई विशेष अतिथिको रुपमा उपस्थित थिए र उनी माथि का थिए। उनी माथि कस्तो प्र्यांक भयो र एलिश राईको प्रतिक्रिया कस्तो थियो ? पुरा भिडियो तल हर्नुहोस् :      
*********************************
- चैत्र २९, २०७५  प्रशासनले रोक लगाएपछि संखुवासभा र तेह्रथुमको संगमस्थल गुफा पोखरी क्षेत्रमा तय गरिएको अन्तर्राष्ट्रिय कलाकार सम्मिलित म्युजिक फेस्टिभल अन्तिम समयमा स्थगित भएको छ । प्रशासनले म्युजिक फेस्टिभल ट्रान्स पार्टी भएको जनाऊँदै त्यसमा रोक लगाएको हो, तर मुख्य कार्यक्रम आयोजक शत्तिपिक म्युजिक फेस्टिभलका पदाधिकारीहरूले उक्त समारोह ट्रान्स पार्टी नभएको दाबी गरेका छन् । प्रशासनले गलत अनुमान गरेको भन्दै शक्ति पीकका प्रमुख सुवास केसीले म्युजिक, डान्स, योग, मेडिटेसन तथा नेचर क्याम्पजस्ता क्रियाकलाप माक्र सञ्चालन गर्ने कार्यत्रम रहेको बताए ।  प्रशासनले रोक लगाएका कारण शुक्रवारदेखि आगामी वैशाख ७ गतेसम्म तय गरिएको पूर्वघोषित कार्यक्रम स्थगित गरिएको मादी नगरपालिका–९ का वडाध्यक्ष पाशाङ शेर्पाले जानकारी दिए । उक्त नगरपालिकाले भने कार्यक्रम गर्न स्वीकृति दिएको उनले बताए । प्रहरीले बाटैबाट सहभागीहरूलाई फर्काएपछि सयौं विदेशी पर्यटक तीन दिनसम्म हिलेमै रोकिएका थिए । हिलेस्थित होराइजन होटलमा बस्दै आएका सयौं पर्यटकलाई कार्यक्रम नहुने जानकारी गराएर सम्झाई–बुझाई फिर्ता गरिएको धनकुटा प्रहरी प्रमुख (एसपी) सुरेन्द्रबहादुर गुरुङले जानकारी दिए । उनका अनुसार सोमवार पनि सयौं सहभागी धनकुटा पुगेका थिए । ऊक्त कार्यत्रमका सम्बन्धमा पर्यटन बोर्ड तथा गृह मन्त्रालयलाई कुनै जानकारी नभएकाले रोक लगाउनु परेको उनको दाबी थियो । प्रहरीले कार्यक्रममा सहभागी हुन पुगेका विदेशीहरूका साथमा लागूऔषध रहेको आशंकामा चेकजाँच समेत गरेको थियो । यद्यपि उनीहरूबाट त्यस्ता वस्तु फेला नपरेको एसपी गुरुङले जनाए ।  हिलेबाट फर्किएका सयौं विदेशी पर्यटक काठमाडौं फर्कने क्रम जारी छ । उनीहरूले कार्यक्रम रोकिएको जानकारी पाएकाले फर्किएको प्रतिक्रिया दिए । अधिकांसले जुन उद्देश्यले यात्रा गरिएको हो, त्यसअनुरुप उपलब्धि हुन नसक्दा दुःख व्यक्त गरे । आयोजक र प्रहरीबीच तालमेल नभएकाले कार्यक्रम हुन नसकेको जानकारी पाएको एक विदेशीले बताए । म्युजिक फेस्टिभल हुने भएकाले आफू नेपाल आएको बंगलादेशका म्युजिसियन डा. एरिफ साइकले बताए ।  आयोजकले अघिल्लो वर्ष सोही स्थानमा आयोजना गरिएको यस्तै कार्यक्रममा प्रहरी, प्रशासन तथा उच्च पदस्थ व्यक्तिहरू समेत सहभागी भएका थिए । आयोजकहरूले गत वर्षपनि सोहि स्थानमा म्युजिक फेस्टिभलको आयोजना गरेका थिए । अघिल्लो वर्ष गरिएको कार्यक्रममा प्रहरी प्रशासन, राजनीतिक दलका नेतादेखि विशिष्ट व्यक्तिको सहभागिता हुनु र यो वर्ष अन्तिम समयमा अवरोध गरिनु दुखद रहेको मादी नगरपालिकाका–९ का वडाध्यक्ष पासाङ शेर्पा बताउँछन् । गत वर्षको कार्यक्रमको गतिविधि प्रतिवेदनको आधारमा अवाञ्छित गतिविधि गरिन सक्ने देखिएकाले कडाइका साथ रोक लगाइएको प्रजिअ अधिकारीले बताए । म्युजिक फेस्टिभलको मुख्य आयोजक शक्तिपिक म्युजिक फेस्टिभलका प्रमुख सुवास केसीलाई प्रहरीले अनुसन्धानका लागि नियन्त्रणमा लिएको छ । केसीलाई धनकुटा प्रहरीले नियन्त्रणमा लिएर आइतबार संखुवासभा पुर्‍याएको प्रहरी स्रोतले जनाएको छ । प्रहरीले उनीविरुद्ध मुद्दा दर्ता गर्ने तयारी गरेको समेत स्रोतले उल्लेख गरेको छ ।   
*********************************
- चैत्र २९, २०७५ अभिनेत्रीबाट निर्देशकका रूपमा बढुवा भैसकेकी झरना थापा यतिबेला आफ्नो दोस्रो चलचित्र ‘ए मेरो हजुर–३’ का कारण चर्चामा छिन् । चलचित्रका प्रायः सबै प्रचार सामग्रीले राम्रो प्रतिक्रिया पाएपछि उनको उत्साह समेत बढेको छ । चैत २९ गते  आज प्रदर्शनमा आएको उक्त चलचित्रमार्फत झरनाले आफ्नै छोरी सुहानालाई अभिनेत्रीका रूपमा पदार्पण गराउँदै छिन् । अघिल्लो साता आफ्नो जन्मदिनको अवसर पारेर चलचित्रको ट्रेलर सार्वजनिक गरेकी झरनाले सार्वजनिक समारोहमै छोरीको अभिनयको मुक्तकण्ठले प्रशंसा गरिन् । ‘मैले आफ्नी छोरीको प्रशंसा गरेकी होइन, झरनाले भनिन्– ‘तपाईंहरूले पनि चलचित्र हेरेपछि अनुभव गर्नु हुनेछ, सुहानाले वास्तवमै उत्कृष्ट अभिनय गरेकी छिन् ।’ चलचित्र हेरेपछि सुहानाको अभिनय र सौन्दर्यको हरेकले प्रसंसा गर्ने झरनाको दाबी छ । झरनाले आत्मविश्वासका साथ भनिन्— ‘जसरी म विगतमा तपाईंहरूको मनमा बस्न सफल भएकी थिएँ, सुहानाले पनि ठीक त्यसरी नै तपाईंहरूको मनमा बास पाउने कुरामा ढुक्क छु ।’  
*********************************
- चैत्र २९, २०७५ वर्ष २०७४ मा प्रदर्शित ९० वटा चलचित्रमध्ये ४४ वटा चलचित्र फ्लप सावित भएका थिए । वर्ष २०७५ मा उक्त संख्या ठ्याक्कै दोब्बरले बढेको छ । यो वर्ष प्रदर्शनमा आएका झन्डै ९३ वटा चलचित्रमध्ये करिब ८० वटा चलचित्र असफल भएका छन् । राम्रो व्यवसाय गर्ने आशा गरिएका चलचित्र समेत यो वर्ष नराम्रोसँग चिप्लिए ।   चलचित्रकर्मी मनोज पण्डितले चितवन राष्ट्रिय निकुञ्जमा घटेका घटनाहरूलाई समेटेर तयार पारेको कमलजंग कुँवरद्वारा लिखित पुस्तक ‘गैंडालाई चार वर्ष’ मा आधारित चलचित्र ‘खाग’ औसत रह्यो । उक्त चलचित्रमा प्रविण खतिवडाको सशक्त भूमिकालाई मन पराइयो, यद्यपि चलचित्रले व्यवसायिक सफलता हासिल गर्न सकेन । सब्बिर श्रेष्ठद्वारा निर्देशित चलचित्र ‘बाँध मायाले’ सफल हुने अनुमान गरिएको थियो । चलचित्रमा सृष्टि श्रेष्ठ तथा आर्यन अधिकारीको रोमान्टिक भूमिकालाई दर्शकले खासै रुचाएनन् । आकाश श्रेष्ठ र आश्मा गिरीको चलचित्र ड्रिम गर्ल पनि आशा गरिए अनुसार चलेन । नरेश कुमार केसीले मेहनत गरेर निर्माण गरेको चलचित्र रोमियो एण्ड मुनाको अवस्था पनि उस्तै रह्यो । विनय श्रेष्ठ र सृष्टि श्रेष्ठको जोडीलाई दर्शकले स्वीकार गरेनन् । अत्यधिक प्रचारप्रसार गरिएको चलचित्र दि म्यान फ्रम काठमाडौं समेत व्यवसायिक रुपमा औसत मात्र रह्यो । यो चलचित्रलाई पेमा डोण्डूपले निर्देशन गरेका हुन् भने यसमा बलिउड, हलिउड तथा पाकिस्तानी चलचित्रकर्मीहरूले समेत अभिनय गरेका छन् ।  गोपीकृष्ण मुभिजको निर्माण, निरक पौडेलको निर्देशन तथा प्रदीप खड्काको अभिनयको चलचित्र रोज औसतभन्दा माथि उठ्न सकेन । दर्शकले यो चलचित्रको प्रस्तुतीकरण नै मन पराएनन् ।  रेखा थापाको मालिका पनि व्यवसायिक रुपमा असफल भयो । वसन्त अधिकारीले निर्देशनमा डेब्यू गरेको चलचित्र जानी नजानी स्तरिय हुँदा–हुँदै पनि सफल हुन सकेन । सञ्चारकर्मीबाट निर्देशनको क्षेत्रमा आएका भीषण राईले पहिलो चलचित्र ‘पुरानो बुलेट’ सम्भावना त प्रसस्त देखाए, यद्यपि व्यवसायिक रुपमा भने चलचित्र असफल भयो ।  सञ्चारकर्मी दीपेन्द्र लामाको निर्देशनमा तयार भएको चलचित्र ‘गोपी’ मौलिक विषयवस्तुमा आधारित भए पनि व्यवसायिक रुपमा सफल हुन सकेन । विपिन कार्की मुख्य भूमिकामा रहेको उक्त चलचित्र समीक्षकहरूको रोजाइमा मात्र पर्न सक्यो ।  खगेन्द्र लामिछानेले अभिनय गरेको चलचित्र डमरुको डन्डिबियोले उत्कृष्ट व्यवसाय गर्नेछ भन्ने अनुमान धेरैको थियो । लोप भैसकेको खेल डन्डिबियोमा आधारित उक्त चलचित्रलाई दर्शकले खासै रुचाएनन् ।  झण्डै साढे दुई करोड रुपैयाँको लगानीमा निर्माण गरिएको चलचित्र रणवीर पनि चिप्लियो । चलचित्रले लगानी सुरक्षित गर्न नै संघर्ष गर्नु पर्‍यो । मुस्कान ढकालको निर्देशनमा तयार भएको सुविन भट्टराईको कृतिमा आधारित चलचित्र समर लभले पनि आशा गरे अनुरुप सफलता हासिल गर्न सकेन ।  युवा ज्योतिष हरिहर अधिकारीले अभिनेताका रुपमा पदार्पण गरेको चलचित्र शुभ लभ पनि सफल हुन सकेन । अपिल विष्टको चलचित्र कागज पत्रले समाजमा देखा परेको नयाँ समस्यालाई उजागर गरेको थियो । विदेश जान गरिने नक्कली विवाहको विषय समेटिएको यो चलचित्रलाई पनि दर्शकले साथ दिएन्न । हेमराज बिसीको चलचित्र दि ब्रेकअप पनि सम्भावना हुँदा–हुँदै पनि चलेन । ठूलो लगानीको उक्त चलचित्रलाई आसिरमान देशराज जोशी तथा शिल्पा मास्केले समेत जोगाउन सकेनन् । वैशाखको दोस्रो साता प्रदर्शनमा आएको चलचित्र कोहलपुर एक्सप्रेसको प्रचार–प्रसार व्यापक भयो, यद्यपि चलचित्रलाई लगानी सुरक्षित गर्न धौ–धौ पर्‍यो । केकी अधिकारीद्वारा निर्देशित यो चलचित्र मनोरञ्जक भए पनि यसले भने जस्तो बजार पाउन सकेन ।  दीपेन्द्र के खनालद्वारा निर्देशित चलचित्र चंगा चेटले उत्कृष्ट व्यवसाय गर्ने अपेक्षा गरिएको थियो । आयुष्मान देशराज जोशी, प्रियंका कार्की, सन्दिप क्षेत्री, सुरक्षा पन्त, परिमिता राणा, रवीन्द्र झा आदि कलाकारले अभिनय गरेको यो चलचित्रको व्यवसायिक पक्ष औसत रह्यो ।  विनोद पौडेलद्वारा निर्देशित चलचित्र बुलबुलले पनि फरक विषय उठान गरेको थियो । अभिनेत्री स्वस्तिमा खड्काले बेजोड अभिनय गरेको यो चलचित्र व्यवसायिक रुपमा भने औषत मात्र रह्यो । चलचित्रले मुकुन भुसालका रुपमा एक जना प्रतिभाशाली अभिनेता नेपाली फिल्म उद्योगलाई दिएको छ । चलचित्रको व्यवसायिक पक्ष जे–जस्तो रहे पनि यसले टेम्पो चालिकाको जीवनशैलीलाई प्रस्तुत गरेर सानो विषयमा समेत राम्रो चलचित्र बनाउन सकिन्छ भन्ने प्रमाणित गरिदिएको छ ।   २०७५ सालमा प्रदर्शनमा आएको पहिलो चलचित्र हो– स्वर्ग मेरो गाउँ । रामकृष्ण बजगाईंको यो चलचित्र सिनेमा हलमा दुई दिन पनि टिक्न सकेन । चलचित्रमा नरेन खड्का र भावना गुरुङ मुख्य भूमिकामा थिए । भनिन्छ, यो चलचित्रले पोस्टरको लगानी समेत उठाउन सकेन । वैशाखमै प्रदर्शनमा आएको मिलन चाम्स निर्देशित ह्याप्पी डेजको अवस्था पनि उस्तै रह्यो । निकै मेहनत गरिएको गोपालचन्द्र लामिछानेको चलचित्र लम्फूले पनि अपेक्षाकृत परिणाम दिएन । कान्छा निर्देशक सौगात विष्टको हैरानलाई पनि दर्शकले पत्याएनन् । अर्पण थापाले विदेश पुगेर छायांकन गरेको हरर चलचित्र सुनकेशरीले पनि दर्शकको साथ पाएन । एनबि महर्जनको हिरोज पनि असफल भयो । विपिन कार्कीले पृथक भूमिका निर्वाह गरेको चलचित्र हरी पनि चलेन । उक्त चलचित्रको प्रस्तुतीकरण आकर्षक भए पनि अनि विपिन कार्कीले स्तरीय अभिनय गरे पनि यसले दर्शकलाई सिनेमा हलसम्म आकर्षित गर्न सकेन । सूर्य बोहोराको चलचित्र भैरे पनि चलेन । दयाहाङ राईसहितका स्टार कलाकारले समेत यो चलचित्रलाई सफल बनाउन सकेनन् । दिनेश श्रेष्ठको चि मुसी चि पनि व्यवसायिक रुपमा सफल हुने आशा गरिएको थियो । यद्यपि, उक्त चलचित्रले दर्शकहरूलाई निराश बनायो । प्रदीप श्रेष्ठद्वारा निर्देशित चलचित्र ब्ल्याकमा झन्डै आधा दर्जन अभिनेताले अभिनय गरेका थिए । यद्यपि चलचित्रले सन्तोषजनक व्यवसाय गर्न सकेन । एलिजा गौतमले निर्माण गरेको चलचित्र अनुराग पनि असफल भयो भने संगीता श्रेष्ठले निर्देशकका रुपमा डेब्यू गरेको चलचित्र कथा काठमाडौंले पनि दर्शकको पर्याप्त माया पाउन सकेन । प्रेम गीत जस्तो सफल चलचित्र निर्माण गरेका सन्तोष सेनले यो वर्ष निर्माण गरेको चलचित्र मेरी मामु व्यवसायिक रुपमा असफल रह्यो ।  यश कुमारले निर्माण गरेको चलचित्र छिरिङले पनि सफलताको स्वाद चाख्न सकेन । सञ्चारकर्मी सुव्रतराज आचार्यको चलचित्र सुश्री सम्पत्ति पनि व्यवसायिक रुपमा असफल भयो । प्रविण स्याङ्बोको अलग धारको चलचित्र कथा–७२ स्तरीय भए पनि यसले व्यवसायि रुपमा सफलता हासिल गर्न सकेन । विप्लव उप्रेतीको जय श्री धाम पनि चलेन । रामशरण पाठकको भ्रष्टाचार विरुद्धको चलचित्र सय कडा दश पनि व्यवसायिक रुपमा असफल रह्यो । व्यंग्यकार मनोज गजुरलेले पहिलो पटक अभिनय गरेको भए पनि यो चलचित्रप्रति दर्शकले खासै चासो देखाएनन् ।  विगतमा सति प्रथामा आधारित चलचित्र झोला निर्देशन गरेर चर्चामा आएका निर्देशक यादव कुमार भट्टराई यो वर्ष फरक विषयवस्तुको चलचित्र भोर लिएर दर्शकमाझ आए । दुःखको कुरा के भैदियो भने दर्शकले यो चलचित्रलाई रुचाएनन् । चलचित्र भोर सिनेमा हलमा केही दिन समेत टिक्न सकेन । सिनेमा हलमा एक–दुई दिन सम्म टिक्न नसकेका चलचित्रको सूची पनि लामै छ । मनाङ्गे नानी, अफिसर, बेबी आई लभ यू, तिमी हुन्छौ जहाँ जहाँ, चोखो माया, यो पागल मन, टिनएज, चौका दाउ, रेनी, निर्जला, दैलो, अनुग्रह, कोइला, शान्ति, गोल, जे सुकै होस्, आरोप, बैना, साथी तिमी नै हौ, ब्वाइफ्रेण्ड, फिंगर प्रिन्ट, अदालत, ऐलान जस्ता चलचित्र हलमा एक–दुई दिन पनि टिकेनन् ।   
*********************************
- चैत्र २९, २०७५ नयाँ वर्ष २०७६ लाई स्वागत गर्न भोलि शनिबार न्यू इयर इभ विशेष कार्यक्रमहरू आयोजना भैरहेका छन् । काठमाडौं, पोखरा, चितवन (सौराहा) लगायत देशका प्रमुख सहरका मुख्य होटल तथा रेस्टुराँले नयाँ वर्षलाई स्वागत गर्न विभिन्न कार्यक्रमको आयोजना गरिरहेका छन् ।  न्यू इयर्स इभ सेलिब्रेसनस्थान : किङ्स लाउन्ज, दरबारमार्गआकर्षण : सांगीतिक समूह माउन्ट ८८४८ को विशेष प्रस्तुति समय ः राति ८ बजे आरम्भ विद म्युजिकल एन्ड कमेडी नाइटस्थान : आरम्भ रिसोर्ट, नयाँ गाउँ, बुटवलआकर्षण : जितु नेपाल, कमल खत्री, वसन श्रेष्ठ, डिजे ब्ल्याक तथा सुमन श्रेष्ठको विशेष प्रस्तुति  समय : साँझ ६ बजे   स्थान : क्लब डेजा भू, दरबारमार्गआकर्षण : बेलायतका डिजे बिक्कीसँगको ग्रान्ड डान्स पार्टी समय : साँझ ६ बजे  स्थानः इन्द्रेणी फुड ल्यान्ड, नयाँ बानेश्वर आकर्षण : लाइभ ब्यान्डसँग गायक कर्मा रुम्बाको प्रस्तुतिका साथमा डिजे सेसनसमय : ७ बजे  स्थान : एलओडी, ठमेलआकर्षण : गायक बिपुल क्षेत्रीको लाइभ कन्सर्ट, साथमा डिजेहरू विधान, सुरेन, केबिनट तथा अनिष समय : राति ८ बजे  स्थान : होटल याक एन्ड यतिआकर्षक : केटिएम लाइभ इन्टरटेन्मेन्टको विशेष प्रस्तुति समय ः राति ८ बजे   स्थान : कर्मा लाउन्ज, त्रिपुरेश्वर आकर्षण : ग्रटा टेडेस्चीका साथमा एनएस ११३४ सहित डिजेहरू उमे, सिजन, नाना, अनिष तथा रोहितको प्रस्तुति समय ः ७ बजे   स्थान : होटल अन्नपूर्ण आकर्षण : सांगीतिक समूह १९७४ एडी, कबवेब, केञ्जल मेहर श्रेष्ठ, स्वप्न सुमनका साथमा डिजे सेसन समय : ५ बजे   स्थान : मोजो बुटिक होटल, पुरानो बानेश्वरआकर्षण : धुर्मुस–सुन्तली फाउन्डेसनको सहकार्यमा आयोजित विशेष कार्यक्रम जसमा मंकी टेम्पल समूहको विशेष प्रस्तुतिका साथमा डिजे सेसन समय : ५ बजे   स्थान : रोयल इम्पायर बुटिक होटल, काठमाडौंआकर्षण : लोक फ्यूजन ब्यान्डको प्रस्तुतिका साथमा डिजे सेसन समय : साँझ ५ बजे  
*********************************
- चैत्र २९, २०७५ द भ्वाइस अफ नेपाल सिजन–२ मा आफ्नो प्रतिभा प्रस्तुत गर्न झन्डै २२ हजार प्रतिभाले डिजिटल अडिसनमार्फत् सहभागिता जनाएका छन् । चैत १० गतेसम्म तोकिएको समय सीमाभित्र कुल २१ हजार ७ सय प्रतिभाले विभिन्न डिजिटल माध्यममार्फत आवेदन दिएको कार्यक्रम निर्देशक लक्ष्मण पौडेलले जानकारी दिए । ‘यसपटक हामीले मोबाइल एपसँगै सामाजिक सञ्जाल एवं म्यासेजिङ एपमार्फत पनि आवेदन मागेका थियौं’ पौडेलले भने, ‘सबै माध्यम खुला गरिएका कारण यो वर्ष उत्साहजनक सहभागिता देखिएको छ ।’ एप डाउनलोड गरेर सहभागिता जनाउन कठिनाइ महसुस गर्ने प्रतिभाहरूले फेसबुक म्यासेन्जर, भाइबर, ह्वाटसएपमार्फत पनि हजारौंको संख्यामा आवेदन दिएका छन् । चैत १० मै म्याद सकिए पनि त्यसपछि पनि सयौं आवेदन आएको निर्देशक पौडेलले बताए । अब प्राप्त भिडियो क्लिपबाट छानिएका प्रतिभाले कोचसामु ब्लाइन्ड अडिसन दिनेछन् । कोचहरूको कुर्सी घुमेसँगै प्रतिभाहरूको भाग्य पनि बदलिनेछ । यो प्रतिस्पर्धाको प्रसारण यही असारदेखि हिमालय टेलिभिजन एचडीबाट प्रसारण हुने बताइएको छ ।  
*********************************
- चैत्र २९, २०७५ चैत ३० गते : चैते दसैं । वैशाख १ गते : नयँ वर्ष २०७६ आरम्भ । वैशाख ४ गते : महावीर जयन्ती ।  साझेदारीमा थालिएको कार्यले फाइदा पुर्‍याउँदै अन्य अवसरका ढोका खोल्नेछ । रोजगारी तथा पदोन्नति प्राप्त गर्न कडा मेहनत गर्नुपर्ला । ठूला लगानीका व्यवसायबाट प्रशस्त मुनाफा हात लाग्नेछ । प्रेमिकासँगको खटपटमा मौन रहनु नै उपयुक्त हुन्छ । पूर्वको यात्रा लाभदायक रहला ।  बाल्यकालका मित्रलाई मुनाफा हात लाग्ने व्यवसायमा संलग्न गराइनेछ ।   सामाजिक जिम्मेवारीको कार्य उत्कृष्ट सावित होला । अभिभावकहरू तपाईंको कामबाट हर्षले गद्गद् हुनेछन् । सवारी साधन खरिद गर्ने अवसर जुट्नेछ । सेतो रंगको प्रयोगबाट थप उपलब्धि हात पर्न सक्छ ।    रोजगारीको अवसर प्राप्त हुनेछ । साता उत्साहप्रद छ । मनोरञ्जनमा समय बित्नेछ । प्रेमिकाले नौलो उपहार प्रदान गर्न सक्छिन् । योजनाबिना साथीसँग नयाँ स्थानको भ्रमण गर्न सकिनेछ । मिष्ठान्न भोजन गर्न पाइनेछ ।सवारी साधन खरिद गर्न पारिवारिक मत मिल्नेछ ।   मन मिल्ने साथीसँग यात्रा गर्दा फजुल खर्चले सताउनेछ । टाढा रहेका साथीको सुझाव अनुसरण गर्दा गतिलो अवसर हात लाग्नेछ । नौला स्थानको भ्रमणमा प्रशस्त मनोरञ्जन गर्न पाइनेछ । विपरित लिङ्गी साथीलाई वचन दिँदा संयम अपनाउनुहोला । सामाजिक कार्यहरूमा सहभागिताको अवसर जुर्नेछ ।   पूर्वको यात्रा गर्ने अवसर जुर्नेछ । कार्य व्यस्तताका कारण घरपरिवारमा खटपट उत्पन्न हुन सक्छ, जसलाई निर्मूल गर्न घरपरिवारमा समय खर्चिनुपर्ने हुन्छ । मन पराउने तथा प्रेम प्रस्ताव राख्नेहरूसँग सचेत रहनुमै आफ्नो भलो छ । मंगलबारपछिका दिनमा पूण्य आर्जनको कार्यमा सरिक भइनेछ । जुस तथा पहेंला फलफूलको सेवनमा विशेष जोड दिनुहोला ।   मौसमी फेरबदलबाट आइलाग्ने अस्वस्थतामा समय बित्नेछ । केही समययता देखिएको प्रेमिकासँगको  खल्लोपन मेटिनेछ । भित्रभित्रै चियोचर्चा गर्नेहरूसँग सावधान रहनुहोला । व्यवसाय फस्टाउन नसक्दा थप लगानीले पिरोल्न सक्छ । साताको अन्त्यमा रोजगारीको अवसर हात लाग्नेछ  ।   रोकिएका कामको गाँठो फुक्ने सम्भावना छ । कुनै कार्य सम्पन्न गर्दा ढिलाइ नगर्नु होला । अधुरा चाहना पूरा गर्ने समय आएको छ । आर्थिक क्षेत्रमा प्रभुत्व जमाउन सकिनेछ । साताको अन्त्यमा प्रेमी–प्रेमिकाले नयाँ प्रस्ताव राख्ने सम्भावना छ । सवारी साधन चलाउँदा संयम अपनाउनुपर्नेछ ।    नयाँ मित्रसँग मनोरञ्जक स्थानको भ्रमण गर्ने मौका जुट्न सक्छ । आवेशमा गरिएको कामले उल्टो परिणाम दिनेछ । सभा–सम्मेलन, तालिम आदिमा सहभागी हुने अवसर प्राप्त होला । विपरीत लिंगी साथी तपाईंप्रति आकर्षित भएको अवस्थाले उमंग सिर्जना गर्न सक्छ । पश्चिमतर्फको यात्रा लाभदायक हुनेछ ।   आफन्त तथा छरछिमेकीको मांगलिक कार्यमा उपस्थित हुँदा आफ्नो बहुमूल्य सरसामानप्रति विशेष निगरानी राख्नुहोला । परिस्थितिअनुरूप कम बोल्नुमै फाइदा छ । जटिल सामाजिक कार्य सम्पन्न गर्न तन, मन तथा धन सबै खर्च गर्नुपर्नेछ । सवारी चलाउँदा संयम अपनाउनुहोला ।  प्रतिस्पर्धामा उपलब्धि हासिल हुनेछ । विदेशको यात्रा तय हुने सम्भावना टरेको छैन । सहयोगीहरूले दिएको सुझावको उपेक्षा नगर्नुहोला । विलासिताका सामग्रीको खरिदमा पारिवारिक मत मिल्नेछ । भोज–भतेरमा संयमपूर्वक मनोरञ्जन गर्नुपर्नेछ । सप्ताहान्तमा रोजगारीको अवसर जुर्न सक्छ ।    आफन्त तथा अभिभावकको सुझावले तपाईंलाई व्यवहारिक बन्न प्रेरणा दिनेछ । नयाँ क्षेत्रमा लगानी गर्नु फाइदाजनक हुनेछ । अरूलाई छिटो विश्वास गर्ने बानीले पछि परिनेछ । सभा–सम्मेलन तथा तालिममा सहभागी हुने वातावरण सिर्जना हुन सक्छ, जसमा आफ्नो प्रतिभाको कदर होला ।   पुरुषार्थले अप्ठ्यारा समस्या सुल्झाउँदै धन एवं प्रतिष्ठा दिलाउन सक्छ । प्रतिकूल परिस्थितिमा शुभचिन्तकहरू कमै हुनेछन् भने फाइदा उठाउनेहरू प्रशस्तै फेला पर्नेछन् । तत्काल समस्या देखिए पनि सोमबारदेखि प्रगतिको मार्ग पहिल्याउन सकिनेछ । काम देखाएर धेरैको प्रशंसा बटुल्न सकिनेछ । समाजसेवातर्फ आकर्षित भइनेछ ।   
*********************************
- चैत्र २८, २०७५  भोली शुक्रबारबाट प्रदर्शनको तयारीमा रहेको चलचित्र ‘ए मेरो हजुर ३’ को शिर्ष गीत सार्वजनिक गरिएको छ । प्रदर्शनको एक दिन पहिले चलचित्रको ‘ए मेरो हजुर’ बोलको शिर्ष गीत सार्वजनिक गरिएको हो । गीतमा उदयराज पौडेलको एरेञ्ज, प्रतिक पौडेल र पुष्पन प्रधानको संगीत तथा प्रतिक पौडेलको शब्द र प्रताप दासको स्वर छ । सार्वजनिक गीतको भिडियोमा सुपरस्टार अनमोल केसी र डेव्यु गर्ल सुहाना थापालगायतलाई देखाइएको छ । खचाखच भरिएको दर्शकको क्राउडसहितको भिडियो निकै आकर्षक वनेको छ । स्टार र फ्यानविचको साँगीतीक प्रेमकथामा निर्माण भएको चलचित्रलाई अभिनेत्री झरना थापाले निर्देशन गरेकी हुन्, सुनिल कुमार थापाले निर्माण गरेका हुन् । यही चलचित्रवाट निर्माता थापा र निर्देशक तथा अभिनेत्री झरनाले छोरी सुहानालाई नेपाली चलचित्रमा डेव्यु गराउँदै छन् । चलचित्रमा अनमोल केसीको डबल रोल रहेको छ । सुहाना इन्टरटेनमेन्टको व्यानरमा निर्माण भएको सिनेमामा अनमोल र सुहानाका अलवा अपर्ण थापा, सलोन बस्नेत, रविन्द्र झा, सरोज खनाल, विशाल पहाडी, रेयर राई, रुपा घिसिङ, रक्षा गौतम लगायतका कलाकारको पनि अभिनय रहेको छ । सिनेमामा झरना थापा र सुमन पौडेलको कथा, छेतेन गुरुङ, प्रतिक पौडेल, बाबुराम दाहाल र सुमन पौडेको पटकथा तथा संवाद, सञ्जय लामाको छायांकन, कविराज गहतराज, प्रविन सिंह, राहुल शाह र रामजी लामिछानेको कोरियोग्राफी, हिमाल केसीको द्धन्द्व, दिर्घ खड्काको सम्पादन रहेको छ ।    
*********************************
- चैत्र २८, २०७५  यो वर्ष नेपाली फिल्ममा करोडौं लगानी भयो । महँगो ठाउँमा सुटिङ भएको देखि लिएर चल्तीका अभिनेताले महँगो पारिश्रमिक लिएका खबर मिडियामा छाइरहे । डेढ–दुई करोड बजेटमा बनेका फिल्मले लगानी अनुसार प्रतिफल चाहिँ उठायो कि उठाएन त ! नेपाली नयाँ वर्षको अन्त्यमा उठेको प्रश्न हो, कति सफल भए त फिल्महरु ? बलिउडजस्तो विश्व सिनेमाको दोस्रो ठुलो सिनेमा उद्योगमा पनि यस वर्ष ‘स्टारडम छ’ भनेर भनिएका कलाकारका फिल्महरु फ्लप भए । आफुलाई होनाहार फिल्ममेकर्स ठान्ने निर्माताहरु पनि डुबे । सुपरस्टार आमिर खानको फिल्म ‘ठग्स अफ हिन्दुस्तान’ फ्लप भएपछि त हलवालाले क्षतिपुर्ती नै मागेको घटनाले बलिउडमा तरंग ल्याएको थियो । बलिउड किङ शाहरुख खानको प्रतिक्षित भनिएको फिल्म जिरो र सलमान खानको रेस–३ पनि सोचेअनुसारको आम्दानी नगरेपछि खानहरुहरुप्रति प्रश्न उठेको थियो ।समग्रमा यस वर्ष नेपाली फिल्मका लागि कस्तो रह्यो त ? फिल्म वितरक गोविन्द शाही भन्छन्, – ‘अघिल्लो वर्ष झण्डैं ४० प्रतिशत फिल्मले लगानी उठाएका थिए, यो बर्ष निकै नराम्रो भयो ।’ फिल्मको भिड धेरै र क्वालिटी नभएका फिल्मका कारण अधिकांस फ्लप भएको उनको तर्क छ ।यसबाट बुझ्न सकिन्छ, फिल्म प्रचारले मात्र चल्दैन । कस्ता फिल्मलाई सफल मान्ने त ? यो प्रश्नको अनेक किसिमका उत्तरहरु आउँछन् । कसैले फिल्मको कन्टेन्टलाई कसरी प्रस्तुत गरियो, त्यसलाई सफल मान्छन् । कसैले  समीक्षकले राम्रो भनेमा फिल्मलाई सफल मान्छन् त कसैले व्यापारलाई लिएर फिल्मलाई सफल मान्छन् । तर, एउटा बुझ्नैपर्ने कुरा के हो भने फिल्मको सफलता-असफलताको एउटा मापक भनेको फिल्मको व्यापार नै हो । त्यत्रो लगानी गरेर बनाइएका फिल्मको सफलतालाई समीक्षकको प्रतिक्रिया या विषयवस्तुको प्रस्तुतिलाई मात्र आधार मान्न सकिन्न । केही समय अगाडि रिलिज भएको मार्भल स्टुडियोको महिला सुपरहिरोमा बनेको हलिउड फिल्म ‘क्यप्टेन मार्भल’ ले संसारभरबाट एक अर्ब ४० करोड डलरभन्दा ज्यादा कमाइ ग¥यो । अन्ना वोडेन र ¥यान फ्लेकले संयुक्त रुपमा निर्देशन गरेको यो फिल्मले निर्देशकिय पाटो, कलाकारहरुको अभिनय र पटकथा लगायत धेरै कुरावाट तारिफ कमायो । फिल्म कस्तो हुनुपर्छ ? कसरी दर्शक तान्ने ? दर्शकलाई पुरै समय हलमा कसरी बाँध्न सकिन्छ ? यो फिल्म एकपटक हेर्नेहो भने थाहा हुन्छ ।विशेषतः मनोरन्जनलाई केन्द्रमा राखेर बन्ने गर्छन् फिल्महरु । जसको पहिलो सर्त हो नाफा कमाउनु । फिल्मको सफलता यो पनि हो कि फिल्मको निर्माण खर्च कटाएर निर्माताको हातमा चाहिँ कति रकम प¥यो ?यस वर्ष विभिन्न विषयवस्तुमा निर्माण गरिएका नेपाली फिल्महरु प्रदर्शन भए । एक ढंगबाट हेर्ने हो भने फिल्महरुको बाढी नै आयो । यति सानो बजार भएको फिल्म उद्योगबाट हप्तामा दुई वा सोभन्दा बढी फिल्म दर्शकमा पुग्नु चानचुने कुरा हुँदै होइन । एउटा उत्साह पनि हो । वर्षभरिमा लगभग ८० भन्दा माथि फिल्महरु प्रदर्शन भए । एकदम कम फिल्मले मात्र निर्माताको खल्तीमा नाफा हालिदिए । केहीले लगानी उठाए भने केही नराम्रोसँग घाटामा गए । यो वर्ष छक्का पञ्जा–३, प्रसाद, नाई नभन्नु ल-५, जयभोले र इन्टु मिन्टु लन्डनमाले अपेक्षाकृत व्यापार गरेको बताइएको छ । यीबाहेक अन्य केही फिल्म हरि, साइँली, क्याप्टेन, लभ स्टेसन, कायरा जस्ता लगायतले चर्चा त कमाए तर, व्यापारिक हिसाबमा असफल साबित भएको बताइन्छ । के सफल भएको भनिएका फिल्म साँच्चिकै सफल नै भएका थिए त ? फिल्म समिक्षक शिव मुखिया भन्छन्, ‘यो बर्ष नेपाली सिनेमालाई ट्रायल वा सिकारु बर्ष भन्दा बढी सान्दर्भिक हुनसक्छ । किनभने सिनेमामा अभ्यास गर्न खोज्ने पुस्ता आए । उनीहरुले सिनेमा बनाउने अभ्यास गरे । अर्थात, परिपक्क, पोख्त, अभ्यस्त फिल्ममेकर्सको सर्वथा अभाव रह्यो ।’ उनका अनुसार यसवर्ष आफुलाई होनाहार ठान्ने फिल्ममेकर्स पनि चिप्लिएका छन्, खुलेर तारिफ गर्न सकिने किसिमका फिल्म आएनन् ।  यो बर्ष नेपाली फिल्म क्षेत्रमा केही नयाँ गर्न खोज्ने फिल्मकर्मीहरुको भिड लाग्यो । एक ढंगबाट हेर्दा त उनीहरुको कोसिस सह्राहनीय नै थियो । जस्तो ‘बुलबुल’ मा चोपेन्द्रको भुमिकामा देखिएका मुकुन भुसालले गरे । निर्देशक विनोद पौडेलले खुबै मिहेनत गरेर नयाँ गर्न खोजे । साथै अन्य नयाँ चेहरा पनि निकै देखिए । कोही रहरले, कोही लिगेसीले त कोही प्यासनले नै आए । तर, दर्शकको माया भने उति पाउन सकेनन् ।अन्य फिल्मको कुरा गर्दा फिल्मको कथावस्तुमा मिहेनत भन्दा फिल्मको प्रचारमा व्यापक मिहेनत गरे फिल्म निर्माता–कलाकारले । सायद, भ्रम नै सृजना गरे । त्यसको असर  फिल्म रिलिज भएको पहिलो दिन देखियो, कलाकारले फ्यानसँग हलहलमा गएर सेल्फी पनि खिचे । तर, दोस्रो दिनबाट हलमा कुर्सी मात्र बाँकी रह्यो, दर्शक बेपत्ता भए ।परिपक्क, पोख्त, अभ्यस्त अनि धैर्य रहेका फिल्ममेकर्सको पनि अभाव रह्यो । पढेर आएका फिल्ममेकर पनि नराम्रोसँग पछारिए । यो वर्ष आम्दानी नगरे पनि खुलेर तारिफ गर्न सकिने केही फिल्महरु रिलिज त भए, तर व्यलसायिक हिसाबमा सफल भएनन् । हप्तामा औसत दुई वटा फिल्म सार्वजनिक भए । केही हप्ता त ३÷४ फिल्म नै दर्शक खोज्दै हलसम्म आए । तर, पोस्टर टाँस्न खर्च हुने माडको पैसा समेत उठाउन सकेनन् ।नेपाली फिल्मसँग निकै लामो समयदेखि नजिक रहेकाहरुले मजाले भन्न सक्छन् कि यो वर्ष नेपाली फिल्मका लागि निकै निाशाजनक रह्यो । अलि निर्मम भएर भन्नुपर्दा यो वर्ष नेपाली फिल्मका लागि अँध्यारो वर्ष पनि हो । हुन त पनि हो, अघिल्लो वर्षभन्दा पनि दयनीय अवस्थाबाट गुज्रियो फिल्म उद्योग । छक्का पन्जा ३ बाट राम्रो कमाइ गरेका दीपकराज गिरी भन्छन्, ‘यो वर्ष झुर फिल्म धेरै बने । नेपाली फिल्म मेकर्सका लागी फिल्म लेखन र निर्माणका लागी एउटा राम्रो तालिमको आवश्यकता देखियो ।’ मानिसको यथार्थ जिवन खोज्नेहो भने सडकमा पाइन्छ, अस्पतालमा पाइन्छ, उनले थपे, ‘यथार्थ जिवनभन्दा माथीको सम्भावना र मनोरन्जनका लागी फिल्म हलमा दर्शक जानुपर्छ । दर्शकले फिल्म हेर्न गएपछि टेलिश्रृखला जस्तो स्तरको पनि नभेटेपछि के हुन्छ ? हो त्यस्तै भएको हो यो बर्ष ।’यो वर्ष ९६ फिल्म रिलिज भए । दुइवटा बाँकी नै छन – ए मेरो हजुर ३ र यात्रा । निर्माताहरुले दुई करोड र तीन करोड  लगानीको दाबी गरे पनि फिल्ममा हुनै सबै खर्चलाई मधयनजर गर्दा एउटा फिल्ममा औसत एक करोड खर्च हुनेगर्छ । एक करोडलाई नै आधार मान्ने हो भने पनि ९६ फिल्मको खर्च ९६ करोड भएकोे देखिन्छ । तर, एक वर्षमा ९६ करोड लगानी नेपाली फिल्म उद्योगले धान्छ त ? फिल्म निर्माता सन्तोष सेन भन्छन्, –निर्माताको ओइरो मात्र लाग्यो, फिल्मलाई नबुझ्ने मानछे धेरै आए ।’ वर्षको सुरुवातवाटै एकपछि अर्को निम्न स्तरको फिल्म दर्शकलाई दिएर उनिहरुको मन भाड्ने काम गरियो अनि कहाँ नजिक पर्छन दर्शक ?, उनले थपे । दुई चार जनाको हवैयाको कारण गम्भिर रुपमा लाग्ने फिल्मकर्मीलाई असर परेको उनको तर्क छ ।यो वर्ष केही फिल्मले लगानी उठाए पनि अन्य फिल्महरुले ‘हावा’ खाए । २९ गते सार्वजनिक हुने फिल्म यात्रा र ए मेरो हजुर ३ ले के कस्तो व्यापार गर्छन्, त्यो भने हेर्न बाँकी नै छ । फिल्मले लगानी उठाउनका लागि औसत ३ करोड कलेक्सन गर्नैपर्छ । औसतमा ५०–६० हलमा प्रदर्शन हुने फिल्मले लगानी उठाउनका लागि दुई साता चल्नैपर्छ । तर, यहाँ तीन दिनमा हल रित्तो हुन्छ । अनि हल्ला फैलाइन्छ, २ दिनमा करोड माथीको ब्यापार, ३ दिनमा २ करोडको व्यापार । यो वर्षको सुरुवातमा केही यस्ता फिल्महरुले आशा जगाएका थिए, जसले राम्रो गर्छन् भन्ने सबैलाई लाग्थ्यो । डमरुको डन्डिबियो, रोमियो एण्ड मुना, कायरा, मेरी मामु, रोज, गोपी, समर लभ, द म्यान फ्रम काठमाडौं, साइँली, क्याप्टेन, लभ स्टेशन लगायतले प्रदर्शनअघि निर्माणको बेलादेखिनै निकै चर्चा पाएका थिए । भन्नुको मतलब, फिल्म हलमा नलागेसम्म राम्रै चर्चा पाएका हुन् । प्रचारलाई हेर्दा लाग्थ्यो, राम्रै फिल्म बनेका छन्– धमकेदार व्यापार गर्नेछन्, दर्शकको मन जित्नेछन् । तर, त्यसो भएन । बरु नारायण गोपालको एउटा गीत जस्तो भयो– सोचेजस्तो हुन्न जीवन... । अधिकांस निर्माताको अवस्था रामकृष्ण ढकालको गीत जस्तै भयो – ओराली लागेको हरिणको ताल भो... । सुन्दा तीतो लाग्न सक्छ, तर सत्य के हो भने अनावश्यक स्टारडम (मिडिया र हल्लाले बनाएका) भएका स्टारका फिल्मले यो वर्ष पनि निर्मातालाई निराश बनाए । २०१८ मा बलिउडमा खानहरुकै अवस्था रह्यो, नेपाली फिल्म क्षेत्रमा । तर पनि उनीहरुसँग साँच्चै स्टारडम छ, नेपाली स्टारहरुसँग कस्तो स्टारडम छ त ? केही युवती फ्यानहरु र केही सेल्फीहरुमा मात्र समेटिएका छन् नेपाली स्टारहरु । स्टार भनिएका अभिनेता अनमोल केसी, प्रदीप खड्का, विपीन कार्की लगायतका फिल्मनै असफल भए । बिपिन कार्की फिल्म प्रसादबाट केही मात्रामा जोगिए पनि पुर्ण सफल भने हुन सकेनन् । हिरोइनको अवस्था पनि उस्तै रह्यो । बोल्ड रुपमा प्रस्तुत हुने हिरोइन साम्राज्ञी राज्यलक्ष्मी शाह पनि असफल भइन् । नाम चलेका टप १० (मिडियाले बनाएका) अधिकांश कलाकार असफल भए । अभिनेता प्रदीप खड्का अभिनित फिल्म रोज र लभ स्टेसन दुवै फ्लप भए । अनमोल केसी अभिनित फिल्म क्याप्टेनले लगानी समेत उठाउन सकेन । साम्राज्ञीको तिमिसँग हलमा दुई दिन पनि टिकेन । पहिलोपटक १० लाख पारिश्रमिक लिएर महंगी अभिनेत्री वनेको फिल्म कायरा पनि अपेक्षा अनुसार सफल भएन । बिपिन कार्कीको हरि, गोपीले समीक्षकबाट मात्र राम्रो प्रतिक्रिया मात्रै पायो । धमाधम फिल्म खेल्ने अभिनेत्री प्रियंकाको पनि फिल्म हिट भएनन् । अरु धेरैका कथा पनि यस्तै यस्तै भए । यसले नेपाली सिने कलाकारलाई के आधारले स्टार भन्ने, सवाल उठाएको छ ।तर यो वर्षको दशैंमा रिलिज भएको फिल्म छक्का पन्जा ३ व्लकवस्टर हिट भएको छ । फिल्मले १६ करोडभन्दा बढी ग्रस कलेक्शन गरेको निर्माण पक्षको दावी छ । तर सत्य निर्माण पक्षलाई नै थाहा छ । यो वर्ष नेपाली फिल्म उद्योगमा नयाँ हिरोइनको भिड लाग्यो । तर भिड मात्र लाग्यो, कोही कसैले केही गर्न सकेनन् । नजिकै छिमेकी फिल्म उद्योगमा पछिल्लो समय चम्किएकी अभिनेत्री सारा अली खानको जस्तो कुनै अभिनेत्रीको भएन । जाहन्वी कपुरले जस्तो कसैले दर्शक चोर्न सकेनन् । कुरा के हो भने सारा अली खानले पहिलो फिल्म केदारनाथ र अर्को फिल्म सिम्वावाट यति धेरै प्रशंसा कमाइन् की १५–२० बर्षदेखी उद्योग कव्जा गरेका हिरोइनलाई पनि सोच्न वाध्य पारिन् । जाहन्वी कपुरले एउटा फिल्म धडकमा काम गरेर उद्योगमा काफी नाम कमाइन्, बलिया निर्माताको नजर आफुतिर तानिन् । धमाधम ठुला व्यानरका फिल्ममा साइन् गरिन् ।नेपाली फिल्म उद्योगमा यो वर्ष हिरोको तुलनामा हिरोइन संख्यामा धेरै देखिए । वर्षको सुरुवात्मा सार्वजनिक भएको फिल्म हैरानबाट आरोही शर्माले फिल्म क्षेत्रमा पाइला राखिन् । तर, बक्स अफिसमा यो फिल्म पूर्ण रुपमा असफल भयो । आरोहीको करिअर पनि चम्किन सकेन । त्यस्तै, म्यूजिक भिडियोमा नाम र दाम कमाएकी एलिसा शर्मा ची मुसी चीबाट फिल्म उद्योगमा पाइला टेकिन् । तर, यो फिल्मले पनि असफलताकै ट्याग भि¥यो । फिल्म बेबी आइ लभ यु बाट पुजा तिवारी पनि हिरोइन बनिन् । तर, कसैले चिन्न सकेनन् ।कहीँ कतैबाट कलाकार सिवानी गिरी, मेरी मामुमार्फत कुसुम गुरुङ, ड्रिम गर्लबाट आश्मा गिरी, अनुरागबाट पत्रकार ऋषी धमलाकी श्रीमती एलीजा गौतम, रणविरमार्फत् सुभेच्छा खड्का र सुपुष्पा भट्ट, उपन्यासमा आधरित फिल्म समर लभबाट रेवती क्षेत्री, क्याप्टेनबाट उपासना सिंह ठकुरी र प्रियंका एमभी लगायत नयाँ अनुहार त देखिए, तर देखिए मात्र, देखिइरहने छाँट कसैले देखाएनन् । फिल्म दि ब्रेकअपबाट शिल्पा मास्के, जानी नजानीबाट निरिषा बस्नेत, सुभ लभबाट क्रिस्टिन पौडेल कसैको पनि नेपाली फिल्म उद्योगमा सफल अवतरण भएन ।वर्षको अन्तिममा सार्वजनिक हुन लागेको फिल्म यात्रावाट मलिका महतले पनि डेब्यु गर्दैछिन् ।  ए मेरो हजुर ३ बाट अभिनेत्री झरना थापाकी छोरी सुहाना थापाको समेत डेब्यु हुँदैछ । यी दुईले अगाडि रिलिज भएका फिल्मबाट डेब्यु गरेका नयाँ हिरोइनकै पथ अंगाल्छन् या स्थापित हुने छाँट देखाउँछन्, त्यो भने हेर्नै बाँकी छ ।  सरकारले गत साउनमा फिल्म विकास बोर्डमार्फत काठमाडौैं उपत्यकामा बक्स अफिस प्रणाली सुरु गरे पनि प्रभावकारी हुन सकेन । फिल्मको व्यापार पारदर्शी हुने धेरैको अपेक्षा भए पनि अपेक्षा पुरा भएन । विगतमा जस्तै यति आम्दानी भयो, उति आम्दानी भयो भन्दै निर्माताले हावादारी रिपोर्ट सार्वजनिक गरिरहे । यो कुरा हालै विकास वोर्डको अध्यक्षमा नियुक्ती भएका केशव भट्टराइले पनि स्विकार्छन् । केशव भट्टराई भन्छन्, – मेरो कार्यकालको पहिलो काम नै बक्स अफिसलाई लागु गर्नु हो ।’ पुर्व अध्यक्ष निकिता पौडेलले लागु गरेको वक्स अफिस भट्टराइको कार्यकालमा सफल हुन्छ या हुँदैन, त्यो भने हेर्नै बाँकी छ । फिल्म फ्लप भइरहे पनि लगानीकर्ता जोशका साथ आइरहेका छन् । अनि धेरैले प्रश्न गर्छन्– किन लगानीकर्ताको भिड लागिरहेको छ ? हुन त आगामी वर्ष प्रदर्शन हुने फिल्म ०७५ को तुलनामा निकै कम हुने अनुमान गरिएको छ । भ्रर्खरै छायांकन सकिएको फिल्म दाल, भात, तरकारी वैसाखको २० मा सार्वजनिक हुँदैछ । अहिले प्रेमगीतको सिक्वेल प्रेम गीत ३ निर्माणको तयारी गरिएको छ । यो फिल्म ०७६ मै आउँने निर्माता सन्तोष सेनले बताएका छन् । त्यस्तै, सुर्दशन थापाको निर्देशनमा युरोपमा छायांकन भएको फिल्म सम्हालिन्छ कहिले मन आगामी भदौमा सार्वजनिक गर्ने तयारी छ ।त्यस्तै सफल फिल्म जय भोलेका निर्देशक अशोक शर्माले निर्देशन गर्ने फिल्म रातो टिका निधारमा आगामी दशैमा रिलिज हुने पक्का भएको छ । यो फिल्म अहिले छायांकनमा जाने तयारी छ । छायांकन सकिएको फिल्म विर विक्रम जेठ ३ मा सार्वजनिक हुँदैछ । नवल नेपालको निर्देशनमा छायांकन भैरहेको फिल्म मारुनी, सुरज सुव्वा नाल्वोको निर्देशनमा छायांकन भैरहेको फिल्म हृदयभरी, आर्यन सिग्देलको चाचाहुइँ र हजार जुनीसम्म, विपीन कार्कीको जात्रैजात्रा २०७६ मा प्रदर्शन हुने पक्का छ । र यी फिल्मले दर्शक तान्न सक्ने अनुमान पनि गरिएको छ ।अहिले निर्माण भइरहेका या प्रदर्शनको मिती लिएर बसेका केही फिल्मलाई लिएर आँकलन गर्ने हो भने यस वर्ष ०७५ को नियती नदोहोरिने अनुमान गर्न सकिन्छ । र, अधिकांस नेपाली फिल्मका सुभचिन्तकको चाहना पनि यहि हो, दर्शकलाई थेग्न सक्ने मात्रै फिल्म प्रदर्शन भैदिए हुन्थ्यो । ०७६ नेपाली फिल्म उद्योगका लागि राम्रो होस्, शुभकामना !  
*********************************
- चैत्र २८, २०७५  गायक सिताराम पोखरेल आफ्नो नयाँ गीत ‘अल्कोहलिक लभ’ को म्युजिक भिडियो लिएर दर्शकमाझ आएका छन् । हरेक गीतको म्युजिक भिडियोलाई नेपाली चलचित्र अभिनेत्रीहरुलाई अभिनय गराउँदै आएका पोखरेलले यसपटक आफ्नो नयाँ भिडियोमा अभिनेत्री प्रियंका कार्की समेटेका छन् । भिडियोमा प्रियंकाको साथमा अभिनेता विनोद न्यौपाने फिचर छन् । ‘अल्कोहलिक लभ’ मा गायक सिताराम पोखरेललाई गायिका मिना पोखरेलले साथ दिएकी छिन् । राहुल प्रधानको सङ्गीत रहेको गीतलाई ललिता कुवरलेले लेखेकी हुन् । भिडियोलाई सुव्रतराज आचार्यले निर्देशन गरेका हुन् । गायक सिताराम पोखरेलको यो १९ औं म्युजिक भिडियो हो । नविनपन भएकाले युवाहरुले गीत मनपराउनेमा आफू आशावादी रहेको गायक पोखरेलले बताए ।       
*********************************
- चैत्र २८, २०७५ ताइवानको राजधानी ताइपेह निवासी चेन सेन युआनले सन् २०१६ देखि लगातार पोकेमन गो गेम खेलिरहेका छन् । उनी यसका लागि विभिन्न क्रिएचर खोज्न प्रत्येक साँझ साइकलमा कैयन किलोमिटरको यात्रा गर्छन् । ७० वर्षीय चेनलाई त्यहाँका मानिसले ‘अंकल पोकेमन’ भन्छन् । उनले ६६ वर्षको आफ्नो जन्मोत्सवमा छोराबाट मोबाइल गिफ्ट प्राप्त गरेपछि यो गेम खेल्न थालेका थिए । सुरुमा एउटा स्मार्टफोनमा पोकेमन गो खेल्ने चेन गत वर्षसम्म ११ वटा स्मार्टफोनमार्फत यो खेल खेल्थे । च्यालेन्जर्स बढ्दै जाँदा हाल उनले यसका लागि २४ वटा स्मार्टफोन प्रयोग गरिरहेका छन् । उनले ती स्मार्टफोनमध्ये २२ वटा फोनलाई साइकलको ह्यान्डलबारमा एट्याच गरेका छन् भने दुईवटा स्मार्टफोन उनको खल्तीमा हुन्छन् ।  पोकेमन गो गेम अगमेन्टेड रियालिटी फ्रविधिमा आधारित छ । गेमको स्क्रिनमा अलग–अलग लोकेसनमा त्रिएचर शो हुन्छ । प्रयोगकर्ताले त्यही लोकेसनमा पुगेर क्रिएचरलाई समात्नुपर्ने हुन्छ ।   
*********************************
- चैत्र २८, २०७५  नेपाली सांगीतिक क्षेत्रमा स्थापित हुने संघर्षमा दोडिरहेका गायक हुन् – रेमन भित्रिकोटी । उनी लामो समय देखि नेपाली सांगीतिक क्षेत्रमा सत्रिय छन् । पछिल्लो समय गायक रेमनको ‘तिमी मेरो मुटु’ बोलको गीत सार्वजनिक भएको छ ।  सार्वजनिक गीतमा गायक रेमनकै शब्द, संगीत र स्वर रहेको छ । गीतमा संगीत संयोजन भने मञ्जिल केसीले गरेका छन् । उनको सार्वजनिक गीतको भिडियोमा केजेसी ब्याण्डका सदस्यहरुले स्टुडियोमा अभिनय गरेका छन् ।  यस अघि पनि केहि गीत सार्वजनिक गरेका रेमन छिट्टै अन्य सिर्जनाहरुको तयारीमा रहेको बताउँछन् ।        
*********************************
- चैत्र २८, २०७५    १. फलानो संगठनका फलानो व्यक्ति ढिस्कानो पदमा निर्वाचित हुनु भएकोमा हार्दिक बधाई, फलानो व्यक्ति ढिस्कानो देश प्रस्थान गर्न लाग्नुभएकोमा शुभकामना भन्दै फोटो फोस्ट गर्ने व्यक्ति ः यस्ता व्यत्ति राजनीतिका पक्षपोषक र शक्तिका पुजारी हुन् । यिनीहरू विजय जुलुसमा सहभागी भएका छन् भने मौका छोपेर फूलमाला अबिर–केसरीसहितको फोटो विजयी उमेदवारसँगै बसेर खिच्छन् अनि आफूले के–केन लछारपाटो लगाएजसरी फेसबुकमा पोस्टिन्छन् । जुलुसमा गएको छैन भने पनि जितेको सुइँको पाउनसाथ विजयी व्यक्तिसँग कुनै मौकामा खिचिएको पुरानो फोटो धुइँधुइँती खोजेर अरूले भन्दा चाँडो पोस्ट गर्छन् ।  २. छोराछोरी वा ज्वाइँ–बुहारी विदेशमा भएकाले बेलाबखत भिडियो कल गर्न भनेर छोराछोरी, नातिनातिना वा अन्य आसेपासेले खोलिदिएका एकाउन्ट प्रयोग गर्ने बूढाबूढी वा अधबैँसे फेसबुके ः मोबाइल प्रविधि प्रयोगमा आउनुभन्दा अघि नै वृद्ध भएकाले यिनीहरूलाई कल गर्न र रिसिभ गर्नबाहेक अरू केही गर्न आउँदैन । ३. अर्का थरीका आमाबुवा छन् जो छोराबुहारी वा छोरीज्वाइँको निम्तोमा अस्ट्रेलिया, अमेरिका वा युरोपेली भूमि पुगी पार्क, समुद्री किनारा वा गगनचुम्बी भवनअगाडि पोज दिएको फोटो बडो हर्षोल्लासका साथ फेसबुक वालमा पस्किन्छन् । यदाकदा यस्ता प्रौढ दम्पतीका पोसाक वा पोज अनपेक्षित आधुनिक र सहजै हजम नहुने खालका हुन्छन् ।  ४. त्यसैगरी पुच्छ्रे भिसामा अस्ट्रेलिया–अमेरिका जाने बाबुआमाहरू छन्, जसले पनि फेसबुकमा छुट्टै गौरवमय स्थान ओगटेका छन् । कोही छोरा वा छोरीको दिक्षान्त समारोहको बहानामा विदेश घुम्ने उत्कण्ठा पूरा गर्न त्यहाँ पुगेका हुन्छन् र हामी पनि कमका छैनौं है भनेर संसारलाई देखाउन फेसबुकमा फोटो हाल्छन् । भर्खरै जन्मिएका नातिनातिना स्याहार्न सुत्केरी भिसामा छ महिनाका लागि विदेश जाने हजुरआमाहरू पनि फेसबुकका नवआगन्तुक प्रयोगकर्ता हुन् । ५. मान्छेको जात नै आफ्नो प्रशंसा मन पराउने दिमागी सफ्ट्वेयर जडान गरेर बनाइएको छ । फेसबुकेहरूको ठुलै एउटा जमात छ जो आफ्नो भारी प्रशंसा गरिएको लिङ्क सेयर गर्न माहिर छ । यस्ता लिङ्क वा एपले तपाईं फलानो यस्तो, उस्तो मिलनसार, आत्मविश्वासिलो कुन्नी के–के हो के–के भनेर सेयरकर्ताको गुनगान गाएको हुन्छ । गाली गरेको भए केही पनि नमिलेको जस्तो लाग्थ्यो होला तर प्रशंसा गरिएकाले सबै गुण हुबहु मिलेझैँ लाग्छ र त बेलाबखत टेस्टोनी वा मल्लुएप्स जस्ता लिङ्कले न्युज फिड भरेर आतङ्कै मच्चाउँछन् ।  ६. फेसबुकमा एक थरीका हावादारी प्रयोगकर्ता छन् जो फलानो लिङ्क सेयर गरे बापत आइफोन एक्स जित्न सक्नुहुनेछ अथवा जुकर्बर्ग दम्पतिले यो लिङ्क सेयर गरेबापत १० लाख डलर पुरस्कार दिने वा मनकामना माइको यो तस्बिर सेयर गरेबापत १० मिनेटमा फल प्राप्त गर्नुहोस् भन्ने खालका लिङ्क सेयर गरेर हैरानै पार्छन् । उनीहरूलाई कृपया कसैले बुद्धि देओस् आधारहीन हल्लाको पछि नलाग्न । हलेश्वर वा पाथिभरा मातालाई के थाहा होला र उनीहरूको नाममा फेसबुकमा के सेयर भैरहेको छ भन्ने कुरा ?  ७. सुत्न लाग्दाको, बिहान उठ्ने बित्तिकैको, कहिलेकाहीँ भित्री गञ्जीमात्र लगाएको दिक्क लाग्दो सेल्फी खिचेर नोफिल्टर ह्यास्ट्याग समेत नराखी फोटो हाल्ने झुन्ड पनि ठुलै छ । न लाइट मिल्ने न एङ्गल मिलेका यस्ता ओरिजिनल तस्बिरले दर्शकमाझ खासै अर्थ राख्दैनन् तर पनि फ्रेन्ड लिस्टमा दर्ता भैसकेपछि यस्ता पोस्टहरू झेल्नैपर्छ ।  ८. भर्खरै बाबु–आमा भएका जोडाजोडीको बेग्लै किसिमका तस्बिर देख्न पाइन्छ फेसबुकमा । डे वानदेखि डे ३६५ सम्मका बच्चाका अपडेट । क्याप्सनमा अनेक थरी लेखे पनि फोटो भने उस्तै पाराको हुन्छ– बच्चा उत्तानो परेर सुतिरहेको । यस्ता चित्रमा आमा बनिसकेका महिलाहरूको वा आमा बन्नै लागेका केटीहरूको बिशेष दिलचस्पी र ‘सो क्युट’ वाला कमेन्ट देखिन्छ । त्यसैले त फेसबुक फ्रेन्डलिस्टमा कतिपय यस्ता मित्र छन् जसलाई उसको विवाह हुनुभन्दा ५ वर्षअघि भेटेको हुन्छ, तर उसका बालबच्चालाई वर्षौंअघि चिनेको जस्तो भान भैसक्छ । ती बालबालिकाका रहनसहनसमेत साथीहरूलाई कण्ठप्रायः हुन्छ र त्यतिनै बेला त्यो नाबालकको फ्रेन्ड रिक्वेस्ट आइसकेको हुन्छ । अरु त अरु बोली नै नफुटेको दुईवर्षे बालकले आफ्नो बाउलाई फेसबुक स्ट्याटस मार्फत जन्मदिनको शुभकामनासमेत दिएको यिनै आँखाले देख्नुपरेको छ । ९. एकथरी सुलसुले फेसबुकेहरू पनि छन् जो आफ्ना बारेमा चुइँक्क केही बोल्दैनन्, अरूका बारेमा चाँही सबै अपडेट राख्छन् । कसैलाई लाइक पनि गर्दैनन् र मेसेजको रिप्लाई पनि गर्दैनन् । मरेको बाँचेको थाहा पाउन उनीहरूलाई प्रत्यक्ष भेट्नैपर्छ, तर उनीहरू आफूले भने अरु साथीहरूको जानकारी लिइरहेका हुन्छन् ।  १०. कोही हुन्छन् अरूलाई ठग्ने, झुक्याउने, ब्ल्याकमेल वा प्राङ्क गर्ने अभिप्रायले फेक एकाउन्ट खोलेर सताउने खालका । विभिन्न सेलेब्रिटी, उच्चपदस्त व्यक्ति, बिपरित लिङ्गी आदिको नामबाट एकाउन्ट खोली हरेक बहानाबाजी गर्दै आर्थिक लाभ लिनेहरूले पनि फेसबुकलाई माध्यम बनाएको पाइन्छ ।  जे–जस्तो भए पनि हामी सचेत नागरिकले चाहिँ सामाजिक सञ्जाललाई एउटा सकारात्मक ऊर्जा प्रदान गर्ने प्रविधिको अमूल्य देन मान्नुपर्छ जसले गर्दा यसको प्रयोगले आफूलाई मात्र होइन, सबैलाई फाइदै फाइदा पुगोस् । यसलाई सूचना र सन्देश द्रुत रूपमा प्रवाह गर्ने माध्यम बनाउनुपर्छ । गलत गर्न पनि हुँदैन र गर्न दिनु पनि हुँदैन भन्ने ज्ञान सबैमा हुनुपर्छ ।   
*********************************
- चैत्र २७, २०७५ यतिबेला नवोदित नायिका कियारा आडवाणी चर्चामा छिन् । उनको चर्चा त्यसै भएको होइन । गत आइतबार एबीसीडी–२ का लागि खिचिएको सुन साथियाँ गीतको नृत्य सिक्वेन्स भाइरल भएपछि कियाराको चर्चा चुलिएको हो । ऊक्त गीतमा कियाराले बरुण धवनसँग स्त्रीन सेयर गर्दै गज्जबको पर्फमेन्स दिएको बताइन्छ । गत साता मात्र सार्वजनिक भएको चलचित्र कलंकको फर्स्ट क्लास गीतमा पनि कियाराले बरुण धवनसँगै त्यस्तै धमाकेदार नृत्य गरेर चर्चा कमाएकी थिइन् ।  
*********************************
- चैत्र २७, २०७५  विवाह पहिले यौन सम्पर्क गर्नु वा नगर्नु व्यक्तिको निर्णय हो । नवविवाहित दम्पतीले कौमार्यकै आधारमा एक अर्कालार्ई परीक्षण गर्नु उफयुक्त हुँदैन । जोडीको ध्यान र त्रियाकलाप आफ्नो पहिलो यौन सम्पर्कलार्ई कसरी खास बनाउने भन्नेमा केन्द्रित हुनुपर्छ ।   यौनमा स्वास्थ्यको अहम भूमिका हुन्छ । जोडीमध्ये कसैले पनि यो कुरामा लापर्वाही गर्नु हुँदैन । दुवैजनाले यौन सम्पर्क गर्नु अघि गुप्ताङ्गको सफाइ राम्रोसँग गर्नुपर्छ । स–साना गल्ती वा लापरवाहीका कारण गुप्ताङ्ग फोहोर भए त्यसले इन्फेक्सनको समस्या सिर्जना गर्छ ।   सुहागरातका लागि साथीलार्ई कौतुहल बनाउन प्रयास गर्नुपर्छ । सेक्स अपिल भएको पहिरन लगाउने तथा ओछ्यान र कोठाको साज–सज्जामा विशेष ध्यान दिने कुरा बिर्सनु हुँदैन ।   यौनसम्पर्कका लागि कसैले पनि हतार नगर्ने । जब दुवैजनामा उत्तिकै कौतुहलता हुन्छ तब मात्र सुहागरात शानदार हुन्छ । एक–अर्काले साथीलार्ई खुल्न कतिको सहज हुदै गएको छ र फिलिङ्स आएको छ/छैन ध्यान दिनुपर्छ ।  
*********************************
- चैत्र २७, २०७५ अभिनेत्री प्रियंका कार्की र नायक आयुष्मान देशराज जोशीको मुख्य भूमिका रहेको चलचित्र ‘प्रेम दिवस’को दोस्रो गीत सार्वजनिक भएको छ । सार्वजनिक ‘बरु अर्को जुनी’ बोलको गीतमा निशान भट्टराई र मेलिना राइले स्वर दिएका छन् ।  शान्तीप्रियको शब्द रहेको गीतमा दीपक शर्माको संगीत छ । गीतको भिडियोमा प्रियंका र आयुष्मानसगै अर्का कलाकार विशाल खरेललाई पनि देख्न सकिन्छ । भिडियोमा कविराज गहतराजको करियोग्राफी छ । योगेश घिमिरेको निर्देशनमा बनेको चलचित्रलाई मनिश दाहाले निर्माण गरेका हुन् ।  चलचित्रमा संजय न्यौपाने कार्यकारी निर्माताका रुपमा छन् । प्रदीप भारद्वाजले लेखेको चलचित्रलाई मानकृष्ण महर्जनले खिचेका हुन् भने सम्पादनको जिम्मा बनिश शाह र मिलन श्रेष्ठले लिएका छन् । यसैविच, जेठ ३ गतेबाट पछि सरेको यो चलचित्र अब जेठको ३१ गतेबाट रिलिज हुने भएको छ ।       
*********************************
- चैत्र २७, २०७५  अहिले चर्चामा रहेको चलचित्र ए मेरो हजुर ३ को शिर्ष गीत रिलिज गरिएको छ । अनमोल केसी र सुहाना थापाले शिर्ष भूमिकामा रहेर अभिनय गरेको चलचित्र ‘ए मेरो हजुर ३’को ‘सत्य भन्छु’ बोलको गीत सार्वजनिक गरिएको हो । सार्वजनिक गीतमा प्रताप दासको स्वर रहेको छ ।  चलचित्र रिलिज मिति नजिकिदै गर्दा गीतको लिरिकल भिडियो सार्वजनिक गरिएको हो । रवी मल्लको शब्द रहेको गीतमा कल्याण सिंहको संगीत र उदयराज पौडेको संगीत समायोजन रहेको छ । म्युजिकल लभ स्टोरी चलचित्रमा अनमोल र सुहानाका साथमा अर्पण थापा, सलोन बस्नेत, रविन्द्र झा, रुपा घिसिङ, रक्षा गौतम, विशाल पहाडी, रेअर राई, सरोज खनाल लगायत कलाकारले पनि शिर्ष भूमिकामा रहेर अभिनय गरेका छन् ।  अभिनेत्री सुहाना थापाले यसै चलचित्र मार्फत रंगीन पर्दामा डेब्यू गरेकी हुन् । सुहाना अभिनेत्री झरना थापा र निर्माता सुनिल कुमार थापाकी छोरी हुन् । अभिनेत्री झरना थापाले निर्देशन गरेको चलचित्रलाई सुनिल कुमार थापाले निर्माण गरेका हुन् ।  निर्देशक थापा र सुमन पौडेलको कथा लेखन रहेको यो चलचित्रमा द्वन्द्व रोशन श्रेष्ठको रहेको छ । सञ्जय लामाले छायांकन गरेको चलचिर्त्र दिर्घ खड्काले सम्पादन गरेका हुन् । यो चलचित्र चैत २९ गते देखि रिलिज हुँदैछ ।      
*********************************
- चैत्र २७, २०७५ कुनै स्थानमा हिँड्दा वा बिहान मर्निङ वाकमा निस्कँदा प्रशस्त शक्ति खर्च भैरहेको हुन्छ । त्यही शक्तिलाई स्टोर गर्न सकियो भने विद्युत् निकाल्न सकिन्छ । स्वीडेनको इन्टरनेसनल एसोसिएसन अफ एडभान्स मेटरियल संस्थानका प्रोफेसर अजितांशु वेद रत्नमले यस सम्बन्धी पिजो इलेक्ट्रिकल मेटरियलमा अनुसन्धान गरिरहेका छन् । रत्नमका अनुसार पैदल हिँड्दा पैतलाको दबाबबाट मेकानिकल इनपुट मिल्छ । यस्तो घर्षण वा दबाब सँगै इनपुट बढ्छ र इलेक्ट्रिकल सिग्नल पैदा हुन्छ । उक्त सिग्नललाई पिजो मेटरियलको सहयोगले स्टोर गर्न सकिन्छ । यसका लागि नानो टेक्नोलोजीमा आधारित सर्किट तयार पारिएको छ, जसमा जडान गरिएको पिजो मेटरियलले मेकानिकल इनपुटलाई विद्युतमा परिवर्तन गर्छ । प्रोजेक्टको पहिलो चरणमा उक्त पिजो मेटरियललाई जुत्तामा फिट गरिनेछ । यसमा पैदा भएको विद्युत्को सहयोगले मोबाइल चार्ज गर्न वा यस्तै साना कार्य गर्न सकिनेछ । भविष्यमा विभिन्न स्थानका वाकिङ जोनका साथै सडक किनारामा समेत यस्ता उपकरण राखेर विद्युत् उत्पादन गर्ने योजना भएको बताइएको छ ।   
*********************************
- चैत्र २७, २०७५  बूढानीलकण्ठ स्कुल विषयवस्तुका आधारमा भन्ने हो भने खासै फरक छैन । थोरै मात्र फरक छ । ए लेभलको असिसमेन्ट (परीक्षा प्रणाली) फरक छ । पढाउने तौरतरिका फरक हुने नै भयो । सबै कुरा असिसमेन्टमा भर पर्छ । ए लेभल पढेका विद्यार्थीहरू अलि खारिएका, माझिएका र सिर्जनशील हुन्छन् ।   बेफाइदा भनेको महँगो छ । परीक्षा शुल्क पाउन्डमा तिर्नुपर्छ । त्यो पैसा बेलायत जान्छ । न्यूनतम शुल्क राख्दा पनि ठूलो रकम बाहिरिन्छ । फाइदाको कुरा भनेको यसको सर्टिफिकेट संसारभर बिक्छ । ६/६ महिनामा जाँच हुन्छ । पहिलो र दोस्रो वर्षको जाँच एकैपटक समेत दिन सकिन्छ । यो–यो वर्षको परीक्षा अहिले दिन्छु, यो–यो विषयको परीक्षा मात्र दिन्छु भन्ने सुविधा पनि छ । उत्तीर्ण हुनेलाई ग्रेडमा सर्टिफिकेट दिन्छ । अनुत्तीर्ण हुनेले सर्टिफिकेट पाउँदैनन् । वैज्ञानिक पद्धतिका आधारमा परीक्षा लिइन्छ ।   त्यो भ्रम हो, क्याम्ब्रिजले कुनै हदबन्दी लगाउँदैन । जो इच्छुक छ उसले परीक्षा दिन पाउँछ । प्रायः १६–१८ वर्षकाले परीक्षा दिएको पाइन्छ । यद्यपि ३० वर्ष पुगेकाले पनि परीक्षा दिन पाइन्छ ।   सन् १९८७ मा पहिलो ब्याचले परीक्षा दिएको हो । बीचमा बुम भयो, धेरैले यसलाई कमाइ खाने भाँडो माने। अहिले राम्रै छ । प्लस टुले यससँग प्रतिस्पर्धा गरिरहेको छ ।   संस्था हेरेर फरक–फरक शुल्क छ । जाँच फी झन्डै एकदेखि सवा लाख तिर्नुपर्छ । बुढानिलकण्ठ स्कुलमा खान–बस्नसहित ७ लाख रुपैयाँ लाग्छ ।  प्लस टु जस्तै हो ।   पाठ्यक्रम बनाउँदा पनि व्यवहारिक बनाइएको छ । मूल्यांकन विधि पनि फरक नै हुन्छ । यसमा समसामयिक विषयवस्तु समेटिएको हुन्छ । रेडियो, टिभी, पत्रपत्रिका हेर्नु तथा सुन्नुपर्ने हुन्छ । बेलायतको भए पनि बेलायतकै मात्र कुरा हुँदैन । संसारभरको विषयवस्तु समेटिएको छ ।   
*********************************
- चैत्र २६, २०७५  अनिच्छित गर्भ तथा यौन रोगबाट जोगिन कन्डमको प्रयोग सबैभन्दा प्रभावकारी मानिन्छ । चिकित्सकले यसको प्रयोग सुरक्षित तरिकाले गर्न सल्लाह दिन्छन् । यद्यपि यौनसम्पर्कका बेला हुने बेहोसी वा सही तरिकाले उपयोग गर्न सकिएन भने यो भने जस्तो सुरक्षित नहुन सक्छ । यौनसम्पर्कका बेला फुट्ने वा सही समयमा सही तरिकाले नलगाउँदा पनि समस्या सिर्जना हुनसक्छ । कहिलेकाहीं प्रयोग अगाडि सही छ/छैन भनेर नहेर्दा क्वालिटीले धोका दिन सक्छ । कतिपय कन्डमको प्याकेटमै लेखिएको हुन्छ– यदि तपाईंकी श्रीमती गर्भवती भए अचम्मित नहुनुहोस् ।   कन्डम प्रयोग गरेर पनि गर्भ रहने कुरामा सबैभन्दा बढी यसको गलत प्रयोग जिम्मेवार हुन्छ । एक अध्ययन अनुसार कन्डम लगाउने तरिका र प्रयोगपछि यसलार्ई निकाल्दा सावधानी नअपनाए गर्भ रहन सक्ने सम्भावना सबैभन्दा बढी हुन्छ ।   केही जोडीले बढी सावधानीको चक्करमा दुईवटा कन्डम वा पुरुष र महिलाको दुवै कन्डम एकैपटक प्रयोग गरेको पाइन्छ । यद्यपि यसबाट दुईवटा प्रयोग गर्नुको उद्देश्य भने पूरा हुँदैन । यसरी दुईवटा कन्डम लगाउँदा एक–अर्कामा घर्षण भएर यौन सम्पर्कका बेला कन्डम बाहिर निस्कन वा फुट्न सक्छ ।   कन्डम प्रयोग गर्नुअघि त्यसमा कुनै प्वाल छ वा मिति सकिएको छ जस्ता कुरा जाँच गर्नुपर्छ । त्यस्तो कुरा थाहा हुँदाहुँदै प्रयोग गरे गर्भ बस्ने निश्चितप्रायः छ ।   
*********************************
- चैत्र २६, २०७५ अभिनेत्री सोविता सिम्खडा कुनै बेला नेपाल टेलिभिजनबाट प्रसारण हुने नमस्ते कलिउड कार्यक्रम सञ्चालन गर्थिन् । उनले डेढ वर्ष कार्यक्रम सरोबर पनि चलाइन्, जुन नृत्य प्रतिस्पर्धामा आधारित थियो, त्यो पनि नेपाल टेलिभिजनबाटै प्रसारण हुन्थ्यो । नमस्ते कलिउड कार्यक्रम सञ्चालनकै सिलसिलामा उनले चलचित्रमा अभिनय गर्ने अवसर प्राप्त गरिन् । केही अघि उनको उपन्यास वराङ्गना बजारमा आएको थियो । सोवितासँग नरेन्द्र रौलेको जम्काभेट :   अत्यन्तै राम्रो प्रतिक्रिया पाएँ । वराङ्गना बजारमा आएपछि धेरै ठाउँका अन्तर्क्रियामा भाग लिएँ । नेपाल बाहिर कतार पुगें । स्वदेश–विदेश सबैतिरबाट एकदमै सकारात्मक प्रतिक्रिया प्राप्त भयो ।   दोस्रो उपन्यास लेख्दैछु जुन सामाजिक विषयवस्तुमा केन्द्रित छ । हाम्रै देशको समस्यामा आधारित छ । पूरा हुन भने अझै केही समय लाग्छ । यसका लागि थप अनुसन्धानको खाँचो छ ।   तानिँदै गएको होइन तानिइसकेकी छु । मलाई एकान्त मनपर्छ । म एकान्तमा लेखपढ गर्न रुचाउँछु । आफ्नो स्वभावअनुसार मलाई चलचित्र भन्दा लेखन नै उपयुक्त लाग्यो ।   पैसा कहिल्यै मेरो प्राथमिकतामा परेन । मैले आफ्ना इच्छा–आकांक्षालाई प्राथमिकतामा राखें । पैसाको हिसाब किताब खासै गरिएन । दैनिक जीवन चलाउन पाए पुग्छ । धेरै धनसम्पत्ति बटुलेर को नै खुसी भएको छ र ? आनन्दित हुनुपर्‍यो, खुसी हुनुपर्‍यो ।   पढ्न, पढेर नै लेख्ने रहर पलाएको हो । लेखाइ र पढाइ दुवै एक अर्काका परिपूरक हुन् ।  अध्यात्मले चेतनाको स्तर बढाउँछ । मैले धेरै बेहोसी मानिस देखेकी छु । जीवनमा मैले पाउनु केही छैन । म आफूलाई यति भाग्यमानी मान्छुकी हरेक दिन भगवानलाई धन्यवाद दिन्छु । म माछामासु खान्न, डिस्को, डान्सबार छिरेकी छैन, वाइन पिउँदिन । धादिङमा हाम्रो घर नजिकै ओशो तपोवन थियो । त्यही पृष्ठभूमिमा हुर्किएकाले होला, म अध्यात्ममा लागें ।  लेखन कर्म आफ्नै मुड भर पर्छ । आफूले सोचे जसरी काम गर्न पाइन्छ । आफ्नो समयअनुसार जतिबेला, जहाँ लेखे पनि भयो । चलचित्रमा भने अर्काको मुड, इच्छाअनुसार काम गर्नुपर्छ । फेरि चलचित्रमा निर्देशक तथा अरू कलाकारहरू पनि हुन्छन् उनीहरूसँग सहकार्य गर्नुपर्छ । लेखनमा भने सबैथोक आफै हो । आफैंमा रमाउन सकिन्छ ।  म एकोहोरो स्वभावकी छु । जेमा मन लाग्यो, त्यसैमा केन्द्रित भैरहने खालकी । म सबै क्षेत्रमा फैलन सक्दिन ।  अलिअलि आउँथे, त्यस्तो धेरै त होइन । म लजालु र गम्भीर खालकी थिएँ । बोली हाल्न नसक्ने खालकी युवती । फेरि मेरो बुबा स्कुलको प्रिन्सिपल हुनुहुन्थ्यो, त्यसैले डर पनि लाग्थ्यो । मैले भने कसैलाई प्रेम पत्र लेखिनँ ।  नितान्त आफैंले खोजेर, घरमा आफैंले भन्ने हिम्मत राखेर विवाह गरेकी हुँ । हामीबीच प्रेम भयो, कहिलेकाहीँ एक–अर्काको घर आउजाउ हुन्थ्यो । घरमा विवाहको कुरा आउन थाल्यो । मैले कुरा राखें । स्वीकार भयो । हाम्रो विवाह सजिलै भयो ।  हरेक कुरालाई गम्भीर रूपमा लिनु हुँदैन । प्रफुल्लित रहनुपर्छ । आनन्द मान्नुपर्छ । जीवनमा पाउनु–गुमाउनु केही छैन भन्ने सोचले मानिसलाई आनन्दित तुल्याउँछ ।  
*********************************
- चैत्र २६, २०७५  युवास्टार अनमोल केसीका कुन–कुन चलचित्र हिट भए ? यो बिषयमा अहिले चर्चा नगरौं । होस्टेलबाट हिरो बनेका अनमोलको अर्को प्रतिक्षित चलचित्र चलचित्र ‘ए मेरो हजुर–३’ चाडैं सार्वजनिक हुँदैछ । अनमोलले यो प्रोजेक्टलाई आफुले विशेष रुपमा लिएको बताउँछन् । यो चलचित्रमा अनमोलले एकदमै नयाँ हिरोइनसँग काम गरेका छन् । यो अचम्मको कुरा होइन । किनकी, अनमोलले अहिलेसम्म काम गरेका हिरोइनहरु अधिकांस नयाँ छन् । यो अनमोलको माग हो या संयोग मात्रै हो त्यो भने अनमोललाई थाहा होला अथवा सम्बन्धित चलचित्रका निर्माता–निर्देशकलाई । यद्यपी अनमोल नयाँ-नयाँ हिरोइनसँग रोमान्स गरिरहेका छन् । छोटो टिप्पणी : ५ बर्षअघि सार्वजनिक भएको चलचित्र होस्टेलमा अनमोलमा प्रकृती श्रेष्ठसँग रोमान्स गरे । चलचित्रको कथाबस्तु अनुसार अनमोल उक्त चलचित्रमा गौरव पहारीले मन पराएकी युवतीलाई फन्दामा पार्ने र गौरवलाई जलाउने काम गरे । धनाढ्य परिवारको छोरा अनमोललाई सानै उमेरमा होस्टेल राखिन्छ जसलाई कुनै कुराको मतलव हुँदैन । यो चलचित्रमा अनमोल केसी लभर व्वाएको रुपमा देखिए । चलचित्रमा उनले आन्ना शर्मासँग रोमान्स गरेका छन् । उक्त चलचित्रमा आन्ना चलचित्र क्षेत्रमा नयाँ अनुहार थिइन् । यो चलचित्रमा अनमोल र आन्नाको गज्जबको अभिनय देखियो । यि हिरोइनसँग त  अनमोलको रियल लाइफमा प्रेम पनि थियो भन्ने हल्ला थियो । अनमोलको करिअरमा सफल चलचित्र कुनै हो भने त्यो ड्रिम्स हो । यो चलचित्रले अनमोललाई एउटा खतरानाक लभर व्वाएको रुपमा स्थापित त ग¥र्यो, सोहि चलचित्रबाट साम्राज्ञी राज्यलक्ष्मी शाह चलचित्र क्षेत्रमा धेरैको नजरमा परिन् । सो चलचित्रपछि साम्राज्ञीलाई कहिल्यै फर्किएर हेर्नुपरेन । यो चलचत्रिमा पनि अनमोल नयाँ हिरोइनसँग रोमान्स गर्न पाए ।: यो चलचित्रमा अनमोलले पुर्व मिस नेपाल श्रृष्टि श्रेष्ठसँग रोमान्स गरे । व्यापारिक हिसाबले औषत चलेको यो चलचित्रमा श्रृष्टि नयाँ थिइन् । चलचित्रमा हिरोइनको रुपमा प्रवेश गर्न खोजिरहेका बेला निर्देशक हेमराज विसीले श्रृष्टिलाई भित्राएका थिए ।आफ्नै पिताले निर्माण गरेको चलचित्र क्याप्टेनमा अनमोलले दुईवटा नयाँ हिरोइनसँग रोमान्स गरे । चलचित्रमा थिए, उपासना सिंह ठकुरी र प्रियंका एमभी । श्रोतका अनुसार भुवन केसीकी गर्लफ्रेण्ड जिया केसीले यि दुई हिरोइन् खोजेकी थिइन् । : यहि चैत २९ गते सार्वजनिक हुन लागेको यो चलचित्रमा अनमोलले चर्चित अभिनेत्री तथा निर्देशक झरना थापाकी छोरी सुहाना थापासँग रोमान्स गरेका छन् । यो चलचित्रमा पनि अनमोल एउटा खतरानाक लभर ब्वाएको भुमिका देखिनेछन् ।  अनमोल केसीले नयाँ हिरोइन छान्ने बिषयमा आफ्नो कुनै हात नरहने बताए । उनले भने, ‘म निर्देशक तथा चलचित्रको कथा अनुसार कसरी आफुलाई प्रस्तुत गर्ने भन्ने मात्रै सोच्ने गरेको छु, हिरोइन र अन्य कलाकार छान्ने बिषयमा मेरो हात हुँदैन ।’ हरेक चलचित्रमा नयाँ अभिनेत्रीसँग“ग देखिएका अनमोल आगामी चलचित्रमा कुन हिरोइनसँग देखिन्छन् त ? त्यो भने समयले बताउला ।  
*********************************
- चैत्र २६, २०७५ वैशाख ४ गते सार्वजनिक हुन लागेको करण जौहरको चलचित्र कलंककी अभिनेत्री सोनाक्षी सिन्हाले आफूले आलिया भट्टले रणवीर कपुरसँग तथा बरुण धवनले नतासा दलालसँग विवाह गर्नुअघि नै विवाह गर्ने घोषणा गरेकी छिन् । उनले यसका लागि आफूले वर खोजिरहेको बताए पनि बलिउड सूत्र भने उनी अहिले हालै सार्वजनिक भएको चलचित्र नोटबुकका अभिनेता जहिर इकवालसँग डेटिङमा रमाइरहेको बताउँछ ।  
*********************************
- चैत्र २६, २०७५हिट गीतका गीतकारहरुको गुनोसो छ– गायक/ गायिकाले हामीलाई सम्झिएनन् । धेरै गायक गायिकाहरुले धेरै स्टेजहरुमा गीत गाउँदै गर्दा गीतकार/संगीतकारको नामनै नलिएका पनि थुप्रै उदाहरणहरु छन् । तर, गायक प्रमोद खरेल भने एउटा गीतका सबै स्रष्टा चिनिनु पर्ने बताउँछन् ।  गत साता पोखरामा एकल प्रस्तुती दिन पुगेका गायक खरेलले आफुले प्रस्तुत गरेका गीतका स्रष्टालाई पनि सम्झना गर्दै थिए । गीतसँग जोडिएका सबै श्रष्टाले उतीकै चर्चा पाउनुपर्छ भन्ने मान्यता खरेको रहेको छ । पोखरामा आयोजित सोलो कर्न्सटमा उनले डेढ दर्जन भन्दा बढी गीत सुनाएका थिए ।   मनोज गजुरेलको हाँस्य प्रस्तुती र मिना निरौलाको साथले सोलो कर्न्सटमा रौनकता थपेको थियो । कर्न्सटमा योगेश भट्टराई सहित सत्तारुढ नेकपाका पार्टी तथा भातृ संगठनका नेताहरुको उलेख्य सहभागीता देखियो । सोलो कर्न्सट हो की एकल साँझ भन्नेमा समेत केहि दुविधा देखियो ।  अब गायक खरेलको सोलो कर्न्सट नेपालका अन्य शहरमा पनि हुने बताइएको छ । एकल साँझको नाममा भने काठमाण्डौंमा कार्यक्रम हुनेछ । उनको प्रस्तुतीमा दर्शकले एकलसाँझकै अनुभुती गरे । म विना कसै कसैलाई मुस्किल छ पोखरामा गीतबाट सुरु भएको उनको प्रस्तुती खेलाडी सम्बन्धी गीत गाएर टुंगीएको थियो । गीत मार्फत स्वर्गीय रविन्द्र अधिकारीलाई पनि उनले सम्झिए ।   
*********************************
- चैत्र २६, २०७५ सामान्यतया तपाईं मकैको परिकार भन्दा के सम्झनु हुन्छ ? पोलेको, भुटेको मकै अनि त्यसको पीठोबाट बन्ने ढिडोँ । तर, राजधानीको चाबहिलमा तपाईंले कल्पना गरेभन्दा फरक किसिमका मकैका परिकारहरु बनिरहेका छन् ।  एउटा परिकारबाट दिक्क भएकाहरुलाई नयाँपन दिने उदेश्यले धनुकुटाका दुर्गा बहादुर सुवेदी र मोरङका राजकुमार अधिकारीले चाबहिलमा ‘मिस्टर कन’ नामबाट मकैका थुप्रै परिकार पाइने रेष्टुरेन्ट सञ्चालनमा ल्याएका छन् । अधिकारी पेशाले सिभिल इन्जिनीयर हुन भने सुवेदी पाँच वर्ष विदेशमा काम गरी फर्किएका हुन्  ।  ‘नेपालमै पहिलोपटक नेपाली उत्पादन प्रवर्द्धन गर्ने उदेश्यले हामीले यो रेष्टुरेन्टको सुरुवात गरेका हौँ । हामी एउटै किसमिका परिकारबाट वाक्क पनि भइरहेका छौँ ।’, उनीहरु भन्छन्, ‘हाम्रा पुर्खाहरुले निकै रुचाउनु भएको ढिँडो आजको पुस्ता पनि रुचाउँछ । मकैलाई ढिडोँमा मात्र सिमित नगरेर फैलाउनु पनि छ । मधुमेहका बिरामी पनि दिनप्रतिदिन बढिरहेका छन् , उनीहरुका लागि यी परिकार अर्गानिक हुनेछन् ।’  कामना विकास वैंक रहेको घरको अन्डर ग्राउण्डमा अवस्थित मिस्टर कन रेष्टुरेन्टमा विशेषगरी मम, चाउमिन, फ्राइड राईस, मकैको भात, मकैको ढिँडो, अमेरिकन कन लगायतका थुप्रै परिकार पाइन्छ । ‘यहाँ मकैको सुप, तरकारी, अचार पनि बनाइन्छ । बिहान उठेदेखि बेलुका सुत्दासम्म सामान्य रुपमा खाइने परिकार  सबै पाइन्छ भन्दा फरक पर्दैन । जुन  स्वास्थकर छ ।’, उनीहरु भन्छन्,‘ अहिले मड्का चिया राखेका छौँ । अब छिट्टै मकैको चिया ल्याउने तयारी गरिरहेका छौँ । मकैको चिया चाहीँ हर्वल टि जस्तो हुनेछ । यसले रोगसँग लड्ने शक्ति दिन्छ । मकैको घोगामा हुने जुँगाबाट चिया बन्ने छ ।’ आईतबारबाट रेष्टुरेन्ट सुरुवात गरेका सुवेदी र अधिकारीको योजना भने सानो छैन । उनीहरु काठमाडौमा एक वर्ष भित्रमा दश वटा शाखा खोल्ने योजनामा छन् । काठमाडौंमा स्थापित भइसकेपछि भरतपुर, बुटवल, धरान लगायत प्रमुख शहरहरुमा शाखा बिस्तार गर्ने उनीहरुको योजना छ ।  सामान्यतया मानिसहरुले मकैको नेपाली खानेकुरा पाइन्छ भन्दा पुरानै परिकारमात्रै पाइन्छ कि भन्ने बुझ्छन कि भन्ने पनि उनीहरुलाई लाग्छ । तर, मकैबाट सजिलै बनाउन सकिने अन्य परिकारहरुको पनि खोज अनुसन्धान गरिरहेको उनीहरुले सुनाए ।  ‘नयाँ कन्सेप्ट भएकाले थोरै जोखिम पनि छ । बजार लिन भने केही समय लाग्न सक्छ ।’ उनीहरु भन्छन्, ‘तर हामी केही समय पर्खिएर भने पनि स्थापित हुनेमा ढुक्क छौँ ।’   
*********************************
- चैत्र २६, २०७५ कहि समय अघि गाजलु निर्माता रोहित अधिकारी र दीपकराज गिरीबीच चलचित्र बनाउने सम्झौता भएको थियो । निर्देशक समेत पक्का भैसकेको उक्त चलचित्रको नाम पनि सार्वजनिक भएको छ । आमा सरस्वती मुभिज र रोहित अधिकारी फिल्मस्को संयुक्त ब्यानरमा निर्माण हुन लागेको चलचित्रको नाम ‘छ माया छपक्कै’ राखिएको छ ।  चलचित्र विकास बोर्डमा नाम दर्ता गराए लगत्तै उनीहरुले चलचित्रको नाम सामाजिक सञ्जाल फेसबुक मार्फत सार्वजनिक गरेका छन् । चलचित्र ‘छ माया छपक्कै’ आगामी बैशाखबाट छायांकनमा जाने बताईएको छ ।  चलचित्र ‘छ माया छपक्कै’लाई निर्देशक दिपेन्द्र लामाले निर्देशन गर्दैछन् । चलचित्रका लागि अहिलेसम्म कलाकारको रुपमा कलाकार दिपकराज गिरी र केदार घिमिरे मात्र फाइनल गरिएको छ । यो चलचित्रमा एक मात्रै अभिनेत्री रहने बताइएको छ । तर, कुन अभिनेत्रीले यो चलचित्रमा अभिनय गर्ने हुन त्यो भने सार्वजनिक गरिएको छैन् ।  यो चलचित्रमा रोहित अधिकारीले मात्र लगानी गर्नेछन् । तर, नाफाको ५० प्रतिशत भने दिपकराज गिरी र उनको टिमलाई जाने बताइएको छ । यो चलचित्र आउँदो बर्षको दशैंमा रिलिज हुनेछ ।   
*********************************
- चैत्र २६, २०७५ क्यान्सरको सहज उपचारका लागि वैज्ञानिकहरूले नानो रोबोटिक प्रणालीको विकास गरेका छन्, जसले क्यान्सरको लक्षण तुरुन्तै पत्ता लगाउँछ । साइन्स रोबोटिक्स पत्रिकामा प्रकाशित एउटा लेखमा नानो रोबोटलाई चुम्बकिया चिम्टा भनिएको छ । यसले मानिसको शरीरको कोशिकाको गहिराइसम्म पुगेर क्यान्सर कोष पत्ता लगाउँछ । क्यानाडाको युनिभर्सिटी अफ टोरन्टोका वैज्ञानिक जियान वाङका अनुसार लेजर रेको सहयोगले कोशिकाहरूको जाँचमा प्रयोग गरिने अप्टिकल चिम्टा निकै प्रसिद्ध छ र यो प्रविधिले सन् २०१८ को नोबेल पुरस्कारसमेत प्राप्त गरेको थियो ।  वाङद्वारा विकसित उक्त फ्रणालीमा जिवित क्यान्सर सेलयुक्त एक माइत्रोस्कोपको कभर स्लिपमा ६ वटा म्याग्नेटिक क्वाइल राखिएको छ । मानिसको केशभन्दा दश गुणा पातलो ऊक्त म्याग्नेटिक क्वाइलको सहयोगले क्यान्सरयुत्त कोषको पहिचान गर्न सकिन्छ । यसले सुरुवाती र अन्त्य सबै अवस्थाको रक्त क्यान्सरको जाँच गर्न सक्छ । भविष्यमा नानो रोबोट प्रयोग गरी ट्युमरमा भएको रक्तवाहिनी नलीलाई ब्लक गरेर यसको विकास रोक्न सकिने र क्यान्सर कोष नष्ट हुने वाङले जानकारी दिएका छन् ।   
*********************************
